<?xml version="1.0" encoding="utf-8"?>
<feed xmlns="http://www.w3.org/2005/Atom">

  <title><![CDATA[Bohumír Zámečník]]></title>
  <link href="http://bohumirzamecnik.cz/atom.xml" rel="self"/>
  <link href="http://bohumirzamecnik.cz/"/>
  <updated>2014-11-09T00:00:28+01:00</updated>
  <id>http://bohumirzamecnik.cz/</id>
  <author>
    <name><![CDATA[Bohumír Zámečník]]></name>
    
  </author>
  <generator uri="http://octopress.org/">Octopress</generator>

  
  <entry>
    <title type="html"><![CDATA[Let's Share the Ideas With the World!]]></title>
    <link href="http://bohumirzamecnik.cz/blog/2014/lets-share-the-ideas-with-the-world/"/>
    <updated>2014-11-08T00:00:00+01:00</updated>
    <id>http://bohumirzamecnik.cz/blog/2014/lets-share-the-ideas-with-the-world</id>
    <content type="html"><![CDATA[<p>What&rsquo;s better? A stream of brilliant ideas rotting in a shelf or one great idea living its own life beyond the author imagination and helping many other people? Have you ever considered what will remain after you pass away? I&rsquo;ve thought a bit about those questions and guess what I realized.</p>

<!--more-->


<p>You&rsquo;d probably agree a week lacking enough sleep is certainly not a fertile soil for being inspired with great ideas. Last Wednesday I finally tried to fall asleep after a long tiring day but I couldn&rsquo;t. A stream of interesting ideas and questions started coming to my mind. Or reminding me that I should not forget about them as this happens to me quite often. To give you some impression:</p>

<ul>
<li>Machine Learning on chemometrical data.</li>
<li>Sonification of time-series.</li>
<li>Aggregated statistics on time-series.</li>
<li>Stochastic sampling of the time-frequency plane.</li>
<li>Visualizing a chord time-series as a curved 3D tube.</li>
<li>Measuring and visualizing the tuning profile of a piano.</li>
<li>Measuring and visualizing information flow in songs.</li>
<li>Visualizing chord progressions with both 1-step and 7-step connections using Hamiltonian circles.</li>
<li>Song visualization via non-linear dimensionality reduction to 2D or even 1D time-series.</li>
<li>A fast implementation of SliCQ and frequency reassignment with good API.</li>
<li>Blog about refactoring open-source projects.</li>
<li>Small programming projects in many fields &ndash; code &amp; e-books.</li>
<li>Clustering with autoencoder.</li>
<li>Using bilateral filter or content-aware fill on sound instead of images.</li>
<li>Deep learning for sound compression.</li>
<li>What would I start coding if I was 6 years old again but with today&rsquo;s knowledge.</li>
<li>Did people developed such farther than other animals due to fire and music?</li>
</ul>


<p>I was writing them down and finally an important question appeared.</p>

<blockquote><p>What if I shared all my ideas with the world?</p></blockquote>

<p>My problem is not having enough interesting ideas &ndash; although I&rsquo;m certainly far from the smartest people around, I&rsquo;ve been gifted with a decent fantasy and I&rsquo;ve been training it whole my life. The problem to utilize the holy raw material and bring the ideas to life so they actually help people. Without it they&rsquo;re useless and empty. Throughout the years I had ideas for many dissertations and I don&rsquo;t have so much time and abilities to finished them all alone. Actually I delved into practice instead of doing a PhD, just to be able to fiddle with my projects.</p>

<p>Recently I wondered what to do with the ever growing list of project and research ideas that I gathered in many years. I always had a mindset that each one idea could be turned into product and sharing the idea would prevent me from making money from it someday since someone could be faster &ndash; and have a free lunch. So the majority of my ideas are still in rotting a shelf. Worse than not having them at all, each time I look at them they always remind me that I&rsquo;m wasting them tremendously.</p>

<p>Earlier this year I tried to turn several ideas into product (eg. the <a href="http://harmoneye.com/">HarmonEye</a> application for music visualization, etc.). Unfortunately I focused too much on the technical aspects and less on the actual people and problems. Although <a href="http://buildandlaunch.net/courses/">I learned that I should build audience first</a>, I didn&rsquo;t do it properly and rather coded furiously.</p>

<p>Finally it made me completely tired without having the product running. So I made a <a href="http://bohumirzamecnik.cz/blog/categories/scandinavia-2014/">month-long road trip Scandinavia</a>, cleaned my head, decided to focus on Machine Learning and took another job. And most importantly I&rsquo;m finally trying hard to learn and train an effective process of realizing the projects, GTD. I realized that for a knowledge worker this is the one of most important generally usable tools ever. Yearst ago I knew I should probably master it but I was always feeling to busy or lazy to actually start.</p>

<p>Recently I was thinking ahead of time of one moment in life that will certainly come, although noone knows when:</p>

<blockquote><p>What work would I leave behind me to the society when I pass some day?</p>

<p>How did I help other people solve their problems?</p></blockquote>

<p>This is, in my opinion, a very good tool to distinguish what is important and what isn&rsquo;t.</p>

<p>So I realized ideas that appear in my brain are worthless if I just put them to some &ldquo;icebox&rdquo; and never share or implement them in order help other people. Having new ideas connecting multiple fields is not so expensive for me today. I cannot control them. They just instantly appear and then chase me until I write them down.</p>

<p>Partly it is a gift, but mainly it is due to the continous training and enormous stimuli from the society, in the last few decades enormously accelerated by the Internet. We live in a strange, yet wonderful era. I realize the conditions won&rsquo;t be there forever, so in fact I feel a kind of responsibility.</p>

<p>So what are the pros and cons of sharing the ideas with the world?</p>

<ul>
<li>(+) While I write a raw idea down for others I have to clarify its goals and produce a presentable unit of information. Note that this naturally corresponds is the first step in GTD or Agile.</li>
<li>(+) When I have clarified the goals there&rsquo;s a much higher chance I&rsquo;ll actually make the idea.</li>
<li>(+) If I publish a idea, eg. on my blog, someone gets interested and actually builds a product, I might still benefit from the solution, even though I didn&rsquo;t have the time and/or resources to build it myself.</li>
<li>(&ndash;/0) Maybe someone else makes a profitable product faster than me. Thus he will act as a possible competition for me. Well, this might inevitably happen even if I publish my product earlier. Then he&rsquo;s called a fast follower. On the other hand every implementation is different (optimized for different goals), I might do better and also the market is usually big enough to offer room for both.</li>
<li>(+) Even if someone else make business upon my idea, new working places might be created and possibly I might be credited as the source of inspiration.</li>
<li>(+) Whatever happens, a good idea might attract likely minded people, start a discussion, or even live its own life beyond my control and eventually help people.</li>
<li>(+) This way I might build audience, a group of people that are interested in this kind of ideas, that might help further sharpen the ideas, encourage me to build a product and eventually help me spreading the word.</li>
<li>(+) Discussing the ideas with other people might help me recognize which ideas are really worth giving the energy into realizing them.</li>
<li>(+) In the long term it might help me building a better credit in the community, make new friends, and possibly be noticed for some interesting job or contract, or make better products alone or in cooperation with someone else.</li>
<li>(+) Something useful will remain after me.</li>
</ul>


<p>Probably you&rsquo;ll agree there are mostly possitives and the nagatives are in fact inevitable and actually not that bad. It feels a little bit like a step outside a comfort zone, but such actions are usually the most useful ones. I don&rsquo;t believe an idea can be &ldquo;owned&rdquo; (or more precisely &ldquo;squatted&rdquo;) by anyone, let alone the first one ever.</p>

<p>It&rsquo;s like a seed. Sometimes it gets into your way and it&rsquo;s up to you how you utilize it. You can burn it for heating or grow a big plant from it.</p>

<p>For myself this means that sharing my vast shelf of ideas with the world seems to the best I can do now.</p>

<p>What do you think? Do you have a similar experience?</p>
]]></content>
  </entry>
  
  <entry>
    <title type="html"><![CDATA[Scandinavia Road Trip - Den 24.]]></title>
    <link href="http://bohumirzamecnik.cz/blog/2014/scandinavia-road-trip-day-24/"/>
    <updated>2014-06-28T00:00:00+02:00</updated>
    <id>http://bohumirzamecnik.cz/blog/2014/scandinavia-road-trip-day-24</id>
    <content type="html"><![CDATA[<p>Německo, Česko. Výlet Lužicí, zaprášené pošprechtění s šéfovou od lahváčů, odkud pochází starý objektiv?, vyprahlá nádrž, vojenská jatka před staletími, jak chutná Míša s Birellem?, poskákán a oblízán od Růženky.</p>

<!--more-->


<p>Probuzení v lese bylo příjemné, sluníčko mi od rána vyhřívalo pelech, takže jsem vůbec nemusel klepat kosu, ani se moc oblíkat. Venku jeho paprsky hladily stébla lesí trávy mezi borovicemi. Když jsem se ohlídnul, ve směru odkud v noci štěkal pes, stála nějaká lesní chata, asi myslivecká, nevím.</p>

<p>Dnešním plánem je nehnat to dálnicí přes Drážďany a Prahy, ale projet si Lužicko &ndash; podívat se do Chotěbuzi, Görlitzu (odkud mám starý objektiv), Zittau. Pak zpět do České republiky &ndash; přes Hrádek nad Nisou, Liberec, Turnov, Jičín, Hradec Králové a známou štrekou až do Dlouhoňovic, tj. skoro do Žamberka.</p>

<p>Vzal jsem to tedy po místních silnicích a navigaci jsem nechal vypnutou, stačil jen starý dobrý autoatlas. Menší silničky se klikatily nízkými lužními lesy a poli, každou chvíli vesnice. Nápisy na cedulích jasně dávaly vědět, že místní kromě Němčiny mluví i lužickou srbštinou. O původu názvů &ldquo;Lužice&rdquo; a &ldquo;Srbové&rdquo; mám po prohlédnutí spousty středověkých map takovou jednu odvážnou teorii, ale o ní až někdy jindy.</p>

<p>V jedné menší vesnici vidím zdálky nějaké basy piv a na baráku německý nápis &ldquo;Getränke&hellip;.něco&hellip;&rdquo;, asi jako sklad chlastu. Zaparkoval jsem to tam, protože bych tam mohl přeci sehnat nějaký místní pivka za slušný peníz. Přede dveřmi nad pár basami piv klábosili místní chlapi, uvnitř v chládku stohy bas nejrůznějších značek a za takovým stolečkem, spíš školní lavicí, seděla stará lužická babčka, co tomu tam šéfovala.</p>

<p>Ptám se jí, jestli by mi mohla doporučit nějaké místní pivo, že sháním nějaký dárek. Záhy jsem zjistil, že asi anglicky toho moc nechytá a že bych asi teda měl trochu oprášit těch osm let němčiny, které jsou pokryté asi takovými šedivými pavučinami, co se tu táhly na stropě mezi traverzami. Za chvíli jsem šprechtil jako na gymplu a ještě jsme pokecali o tom, kudy jsem projížděl. No přiznávám, ta němčina byla ale hodně lámaná. Nicméně jsem si odvezl čtyři pěkné lahváče za (oproti severu) luxusní necelá čtyři éčka.</p>

<p>Za pár hodin od výjezdu (jak se to po těch obcích vleklo) jsem byl v Chotěbuzi, hlavním centru tohoto regionu. Moc jsem se tam nezdržoval, jen mě zaujala místní knihovna, nebo budova univerzity. Nevím, co to přesně bylo, ale je to příklad pěkné moderní architektury.</p>

<p>Na větší procházku jsem se ale zastavil ve městě Görlitz, polsky Zgorzelec. Zdá se, že někdy v minulosti město lehlo popelem. K foťáku mám jeden starý objektiv, co se používal na kinofilmových Praktikách. Jmenuje se Oreston a je od firmy Meyer právě z Görlitzu. Starou fabriku jsem nehledal, asi bych ji ani nenašel a stejně jsem neměl připojení k netu. Radši jsem se podíval do historického centra. Město je to velice malebné.</p>

<p>Autu ale zas docházela nafta a já hledal nějaké slušné palivo za rozumnou cenu. Říkal jsem si, že cestou se stavím na pumpě, kterou jsem viděl při příjezdu, ale zapomněl jsem na to, že jsem vyjížděl jiným směrem. Do Zittau to ještě nebylo úplně blízko a rovinka se proměnila v pořádné kopečky se průměrnou spotřebou hravě přes 10 l na 100 km.</p>

<p>Doufal jsem, že někde pumpa přeci musí být. Jednou jsem zdálky zahlédl sloupy a střechu, zabočil tam, ale byly to jen zbytky zrušené pumpy. Shit. Pokračoval jsem dál a doufal, že nebudu muset stopovat s flaškou nafty v batohu do Zittau a zpět.</p>

<p>Projel jsem nádherné malé městečko Hirschfelde s hrázděnými domečky a u jeho výjezdu konečně pumpa. Sice samoobslužná, ale lepší než nic. Natankoval jsem tedy něco málo, abych dojel v pohodě aspoň do Liberce, jenže jsem netušil, že kvůli 6 eurům mi na pár dní udělají na kartě blokaci na 80 EUR. &ldquo;<a href="http://milujipraci.cz/#02">Hajzli jedni!</a>&rdquo;, zařval by Luboš Lakatoš. Těchhle blokací jsem si všiml už dřív, a proto jsem radši vyhledával pumpy s obsluhou.</p>

<p>Za chvíli jsem byl před Zittau a cedule už mi ukazovaly směr na Reichenberg/Liberec (CZ). Za chvíli jsem byl v centru, přede mnou pěší zóna a výjezd na Liberec nikde. Tak jsem to zase objel podle cedulí ven a překvapen vyjížděl stejnou trasou, odkud jsem přijel. Zase se objevil Liberec doleva, tak jsem tam zahnul a zase velký kulový, jen průmyslová zóna. Až na potřetí jsem trefil tu správnou odbočku a napojil se na rychlostní silnici skrz Polsko do Čech. Mají to nějak blbě značené.</p>

<p>Chviličku po ceduli Polska se objevila Česká republika. Nikde žádná celnice, jen cedule. Hurá, už jsem skoro doma! Za chvíli Hrádek nad Nisou a pěkně ostré serpentiny lesem do údolí. Dostal jsem pořádnou chuť si dát nějaké domácí pivko, aspoň Birella, když jsem byl za volantem. Za chvíli jsem přijel do Liberce, kde to chtělo trochu dotankovat, abych dojel až dom.</p>

<p>Do navigace jsem hodil Shellku (už jsem měl domácí připojení k netu) a ukázalo mi to, že je někde kousek u hlavní silnice, ale jede se k ní oklikou přes nějaké další obytné čtvrti. WTF? Co dělá pumpa tam? Navigace měla opět mapy trochu popletené. Brána do fabriky prozrazovala, že tady pumpa teda rozhodně není. Na druhý pokus do sousední Shellky už jsem se dostal a mohl tam hodit trochu FuelSave dieselu.</p>

<p>Adios Liberec a frr na dálnici! Teda cesta po dálnici moc dlouho netrvala, za chvíli z ní byla obyčejná státovka. Minutu po výjezdu z jedné vesnice se za křovím už rýsovala další bílá značka a naprosto nemělo smysl zrychlovat na devadesátku. Ostatní řidiči si to nemysleli, zuřivě předjížděli a ti více ukáznění stejně zuřivě brzdili před vesnicí. Jeden motorkář si vesnice asi vůbec nevšiml a asi si myslel, že jede na brněnském okruhu.</p>

<p>Sluníčko pražilo a já se potil zas až na prdeli. Přede mnou se rýsovaly Trosky a při pohledu na ceduli motorest, jsem si vzpoměl na ten Birell. Opravdu ho měli, bodnul teda fest. A dokonce měli i tvarohového Míšu. Krásně osvěžil, i když teda s tím pivem to není úplně ideální kombinace.</p>

<p>Kousek před Hradcem na mě zamrkala hnedá cedule Bitva u Chlumu 1866. Vzpoměl jsem si, že o ní točil brácha přes pár lety zvuk k filmu Les svíb, jež docela názorně ukazoval, jak si tam během chvíle zřídila jatka rakousko-uherská a pruská vojska. Po staletí jsou lesy a vsi kolem plné pomníčků a dneska tam stojí přestavěné muzeum, kde právě onen film běží.</p>

<p>Muzeum bylo v sobotu večer už zavřené, jenom si na jeho travnaté střeše hrály místní děti, pokud zrovna nelítaly obilím. Vedle muzea pěkná, ale rovněž zavřená rozhledna a za ní myslivecká hospoda s venkovními lavičkami, které praskaly ve švech.</p>

<p>Ani se nedivím, proč se tam ti vojáci tak zmasakrovali. Z kopce Chlum je totiž velmi strategický výhled na celé širé okolí. Ale mohli si taky dát přes držku jen jejich velitelé a pak v klidu odtáhnout zas dom.</p>

<p>Zbývající důvěrně známá cesta se už krátila, na Popluží, kudy vede zkratka z Helvíkovic do Dlouhoňovic mě přivítala po víc než dvaceti letech zbrusu nová silnice a v devět večer jsem dojel dom a celou výpravu zdárně završil. Jako první mě už dálky vítala chlupatá leonbergřice Růženka. Hurá, dokázal jsem to!</p>

<p>Dneska 408 km, celkem 6738,7 km, 24 dní.</p>

<p>Až nějak vstřebám všechny ty zážitky, ještě mě čeká zpracovat tu hromadu fotek, na které už netrpělivě čekáte, a taky plánuju sepsat ještě nějaké shrnutí a zkušenosti z cesty.</p>
]]></content>
  </entry>
  
  <entry>
    <title type="html"><![CDATA[Scandinavia Road Trip - Den 23.]]></title>
    <link href="http://bohumirzamecnik.cz/blog/2014/scandinavia-road-trip-day-23/"/>
    <updated>2014-06-27T00:00:00+02:00</updated>
    <id>http://bohumirzamecnik.cz/blog/2014/scandinavia-road-trip-day-23</id>
    <content type="html"><![CDATA[<p>Německo. Burácení stíhaček, vikingské dědictví, kolik stupňů Celsia vydrží iPhone 4S?, smrad spáleného železa a klepající gumy, jak je ucpaná noční dálnice za Berlínem?, zuřivý pes v černém lese.</p>

<!--more-->


<p>V noci mě zas pěkně bolelo pravé koleno. Namohl jsem si ho před měsícem na vandru a doteď mě pobolívá. Musím někde sehnat kostival. Abych se ráno dobře vyspal, nejdřív mě ve snu ukradli auto, pak mě tam někdo pořád honil, až mě probudilo burácení stíhaček, tentokrát už pravých. Jejich burácení mě doprovázelo celé dopoledne.</p>

<p>Ráno po silničce kolem už projelo pár aut, a když sem si sbalil postel, jeden projíždějící řidič v dodávce se na mě koukal zvlášť divně. Ale to je jeho problém. Nicméně lepší bude najít si pro snídani nějaké klidnější místo. Zvolil jsem tedy parkoviště v obci Busdorf, které mi doporučovala nedaleká keška.</p>

<p>V obci jsem se i s navigací zase trochu zamotal, protože GPSka je asi trochu vedle a hlásí &ldquo;odbočte doprava&rdquo; na sousední křižovatce. Poté, co jsem se vymotal ze zástavby rodinných domků a napojil se na cestu lemovanou stromy, dorazil jsem na pěkné parkovišťátko s informačními cedulemi.</p>

<p>Ta hora přede mnou vypadala jako vikingská mohyla. Za chvilku jsem se ale dočetl, že to žádná mohyla není, nýbrž je to kus dlouhé hradby, která dokola obepínala město Haithabu s přístavem a pak se táhla dál. Chránila Vikingy před nájezdy Anglů a Sasů. Postavili ji někdy před 1000 lety. Nedaleko taky leží jedna keška, tak proč bych ji taky neodlovil. Už na parkovišti a pak po cestě jsem zjistil, že tam pazourky jsou fakt všude.</p>

<p>Po snídani, stále za řevu tryskových motorů stíhaček, jsem se konečně mohl vydat zpět na dálnici. Začal se dělat pěkný hic. Dál už je to celkem nuda. Skoro pořád dálnice, občas nějaká spojka dálnic, občas kolona. Na jednom parkovišti jsem zjistil, že teplo ze sluníčka iPhonu moc dobře nedelá a on sám to pozná a vypne se, šikula.</p>

<p>Dál jsem přemýšlel, jestli to zabalím ještě před Berlínem, nebo to prubnu a dám to až za Berlín. Byl pátek večer a po zkušenostech s ucpanou Varšavou se mi moc centrem projíždět nechtělo, i když situace na dálnici nic špatného nevětšila. Byl jsem utahaný a představa, že bych dvě hodiny popojížděl na dvojku mě moc lekákala. Tak jsem tedy zvolil vnější okruh po dálnici, který byl sice asi o 20 kilometrů delší, ale zato provoz tam byl fakt velmi mírný.</p>

<p>Měl jsem za sebou asi 450 km a únava tomu odpovídala. Každou chvíli jsem musel zastavit a trochu si odpočinout. Sice zdržení, ale pořád lepší než na pár vteřin usnout a někam to napálit. V jednu chvíli jsem začal slyšet pár kiláků takové divné pravidelné hupsání a ucítil jsem smrad spáleného železa. Určitě jsem někde píchnul a teď brousím ráfky, pomyslel jsem si. Na asi 5 km vzdáleném parkovišti jsem kouknul na gumy a ty byly naštěstí naprosto v cajku. Asi ta dálnice je hrbolatá a načuchnul jsem pálící se brzdy kamionu přede mnou.</p>

<p>Už se setmělo, po cestě na sever celkem brzo, &ldquo;už&rdquo; v deset večer, a mě se fakt chtělo do pelechu. Už jsem myslel, že to nechám do zítřka na jednom parkovišti u dálnice. Chvíli jsem si dáchnul a pak jsem si to rozmyslel. Pořád tam sviští jedno auto za druhým a hučí kamiony, na zítra bych se moc nevyspal a to mi zbývá okolo ještě 400 km. Rozhodl jsem se, že se přemůžu a podle půdvodního plánu ujedu ještě pár kiláků z druhému nejbližšímu exitu a hodím to někam do lesa k městu.</p>

<p>Dálnice byla v noci úplně prázdná. Do ausfahrtu 5a jsem nepotkal snad jediné světlo ani v jednom pruhu. Zamířil jsem to k městu a ještě před ním odpočil do nějaké průmyslové zóny. Na jednom parkovišti vedle už spal kamioňák, tak jsem pokračoval, až zas cedule města skončila. A hle, pěkná odbočka do lesa a za chvíli dokonce prostorné parkoviště na několik aut. Super. To je moje dnešní místo!</p>

<p>Z dálky se slabě ozval projíždějící vlak a provoz z dálnice nebyl slyšet skoro vůbec. Nejhlasitější byly tak možná noční cikády, nebo ptáci. Tady se bude odpočívat dobře.</p>

<p>Než jsem usnul, ještě jsem kousek vedle uviděl projíždějící auto a celkem zuřivě štěkal pes. Myslel jsem, že jde po mě nějaký myslivec, ale nic. Za chvíli bylo úplně ticho a já mohl konečně jít spát. Zítra možná dojedu až domů.</p>

<p>Dnes nejdelších 488 km, celkem 6331 km.</p>

<p><a href="http://bohumirzamecnik.cz/blog/2014/scandinavia-road-trip-day-24/">Další den</a>.</p>
]]></content>
  </entry>
  
  <entry>
    <title type="html"><![CDATA[Scandinavia Road Trip - Den 22.]]></title>
    <link href="http://bohumirzamecnik.cz/blog/2014/scandinavia-road-trip-day-22/"/>
    <updated>2014-06-26T00:00:00+02:00</updated>
    <id>http://bohumirzamecnik.cz/blog/2014/scandinavia-road-trip-day-22</id>
    <content type="html"><![CDATA[<p>Dánsko, Německo. Rozjuchaná mládež ve starobylém městečku, nečekané mýto, dálniční šusi, hluční skauti, pazourková cesta.</p>

<!--more-->


<p>Ráno jsem si říkal, že bych se taky mohl v Dánsku trochu podívat na místní architekturu. Sice jsem propásl Kodaň a ani se mi do ní zajíždět nechtělo &ndash; bylo by to na dlouho, drahé parkování, mohl bych zase dostat nějaký tučný flastr. To se radší podívám do menšího Køge, které leží pár kiláčků ode mě.</p>

<p>Chvíli potom, co jsem zaparkoval, začala odkudsi dunět taneční muzika, jako v klubu. Porozhlédl jsem se kolem a vidím zelený náklaďák, korba ozdobená listnatými větvemi a barevnými fáborky a na ni křepčí parta mladých studentů. Projeli kolem, já si je vyfotil, oni na mě mávali. Za chvíli další a další podobné kamiony. Asi budou mít nějaký majáles, nebo co.</p>

<p>Køge mě nadchlo od první ulice. U řeky krásné maličké domečky s hrázděnými zdmi, určitě mnoho staletí staré. V centru stejně tak. Krásně zdobené trámy, nápisy ze 17. století, prostě paráda. Studenti se shromažďovali na náměstí, kde na ně už čekali rodiče, babičky a známí. Skoro všichni v pacce plechovku Tuborga a úsměv na tváři. Zeptal jsem se, co to slaví za fesťák &ndash; prý oslavují maturitu. Pěkný.</p>

<p>Pokračoval jsem dál a trochu mě překvapila další cedule s placením mýta. Myslel jsem, že budu platit jen na Øresundu. No ale ještě tam je jeden placený most přes moře, a to mezi Korsørem a Nyborgem. Takže dalších 235 DKK. Tentokrát tam v budce už nikdo neseděl, jen jsem vložil kartu, kamera zjistila, že jedu osobním autem, a vyjelo mi to lísteček. Jednoduché jak facka.</p>

<p>Ručička nádrže zajížděla do červené zóny a Německo dakelo. Bylo ještě potřeba trochu dotočit. Vybral jsem si ale blbý čas, ráno jsem viděl naftu za 10,07 DKK/l, teď jsem musel tankovat za 11,59. Cestou jsem narazil na automatickou Shellku s docela příznivou cenou, 9,96 DKK/l. Super, nebudu čekat na Německo a šplejchnu tam pořádně.</p>

<p>Za chvíli jsem byl Německu. Málem bych si toho přechodu Flensburg ani nevšiml. Cedulku Deutschland jsem nikde pořádně neviděl, jen tabuli s rychlostmi. Ve městě 50, mimo město 100, na dálnici 130 &ndash; ale to je doporučená rychlost, limit tam obecně není. To jsem si všiml hned za chvíli. Oproti Švédsku, kde si všichni spokojeně brmlají tu svou stovku, tady spousta osobáků jezdí jak šusi.</p>

<p>Na dálnici byl sice docela provoz, ale aspoň to odsejpalo. Celý den ale střídavě svítilo sluníčko a chcalo, ale fest. Odpoledne to byla jedna průtž mračen za druhou. Padalo tolik vody, že nebylo vidět na krok.</p>

<p>Večer jsem už znaven hledal nějaké klidné místo ke spaní. U dálnice na odpočívadle se mi to nechávat nechtělo, jednak kvůli bezpečnosti a jednak je tam pěkný hluk. Na mapě jsem jako obvykle našel nějaké pěkné místo a vydal se tam. Obec se jmenovala Selk a cestou se objevilo takové pěkné ukryté místo u lesa. K mému překvapení, tam bylo ale pěkně rušno, sice ne tak jako na dálnici, ale ty děti na skautském táboře řvali jako tuři. Ale co, je tu les a klid, snad mě nikdo vyhánět nebude.</p>

<p>Ještě nebylo tolik hodin, a tak jsem si řekl, co třeba si dát nějakou procházku do lesa kolem vody. Vede tam turistická stezka a dokonce je tam i cache. Moc pěkné to tam je. Všudě cvrdlikali ptáci, sluníčko se ukládalo k spánku a já si cestou všiml, že chodím po pazourcích. Ano, po pěšině byly v písku rozeseto nespoček úlomků sklovitých kamínků spečených sopečnou činností. Ty jo, z toho by se daly udělat třeba hroty do šípů, nebo nějaké jiné pravěké nástroje!</p>

<p>Znáte to, čuchací pud lovce a sběrače. Jako když vyrazíte v zapařeném letním dni do lesa na houby. Koukal jsem pod sebe, prohlížel si kamínky, představoval si, k čemu by se mohly hodit. Takovéhle kameny jen tak člověk nevidí a tady jich je plná země. Za chvíli mi začaly kapsy u kalhot poněkud těžknout, a to jsem ještě ani nedorazil k té kešce.</p>

<p>Celé to místo kolem vody bylo moc pěkné. Už jsem sjel ale hodně na jich a tak sluníčko zapadalo &ldquo;už&rdquo; někdy v deset večer. Poslední rudé paprsky na kmenech staletých buků nad vodou mě vyprovodili a já mohl jít v klidu spát.</p>

<p>Dneska 349 km, celkem 5843 km, zbývá něco kolem 870 km.</p>

<p><a href="http://bohumirzamecnik.cz/blog/2014/scandinavia-road-trip-day-23/">Další den</a>.</p>
]]></content>
  </entry>
  
  <entry>
    <title type="html"><![CDATA[Scandinavia Road Trip - Den 21.]]></title>
    <link href="http://bohumirzamecnik.cz/blog/2014/scandinavia-road-trip-day-21/"/>
    <updated>2014-06-25T00:00:00+02:00</updated>
    <id>http://bohumirzamecnik.cz/blog/2014/scandinavia-road-trip-day-21</id>
    <content type="html"><![CDATA[<p>Švédsko, Dánsko. Hekající běžec, jahody ve Varle, tajemný rosol na pláži, stopař na dálnici, most ze sci-fi.</p>

<!--more-->


<p>Poté, co jsem se v lese na ostrvě Tjörn vzbudil, bylo na cestě docela &ldquo;rušno&rdquo;. Kromě pár aut se na mě šel podívat jeden zajíc, uháněl okolo běžec s ortézou na koleni, co hekal jako ve východoněmeckém péčku, a pak s skoro nahatý lyžař, co se potil na kolečkových lyžích.</p>

<p>Vymotal jsem se z labyrintu silniček na ostrově a zase se napojil na dálnici na jih. Zastihlo mě ale pěkně silné pršení, že jsem znovu byl šťastný jak blecha, že jsem si před cestou koupil pořádné stěrače.</p>

<p>U města Kungsbacka mě zaujala cedule Varla, tak jsem se tam jel podívat a vyfotit si ji do sbírky. Aspoň bylo poblíž parkoviště a já si mohl dát svačinku a doplnit naftu (pumpa OKQ8, nafta za 14,51 SEK/l). Nedaleko prodávala slečna jahody, nebo spíš celou dobu někomu volala, protože nikdo nezastavoval.</p>

<p>Odpoledne jsem hledal místo pro oběd. Docela pěkně vypadala pláž u města Ängelholm. A taky, že jo, pěkný les, turistické parkoviště, záchody, dokonce i ohniště. Po zaparkování šli kolem nějací důchodci, manželský pár, a hned se se mnou dali do řeči. Za dunami nekonečná písečná pláž plná kousků škeblí z průlivu Kattegat. To si pamatuju ještě ze školy &ndash; Kattegat a Skagerrak. Kattegat je prý v překladu kočičí ocas. Asi to tam námořníci neměli úplně snadné, aby někde neztroskotali.</p>

<p>Na pláži mě zajalo, co Severní moře vyplavilo kromě mořské trávy i za takové kusy rosolu. Asi nějaké medůzy či co. Sluníčko za chvíli vystřídaly černé mraky a já měl ještě takovou chuť na teplý zázvorový čaj, polívku a fazolky. Za chvíli už hřál ohýnek a mraky šly šejdrem.</p>

<p>Už se blížil večer a já se rozhodl, že do Dánska to není zas tak daleko a že tam zkusím dojet ještě dnes. Kodaň už asi nedám &ndash; je to zas komplikované a drahé někde zaparkovat, bolí mě koleno, musel bych v noci jet dál hledat místo na spaní a stejně asi bude pršet. To si radši v klidu prohlídnu zítra nějaký menší malebný městečko.</p>

<p>Cestou po dálnici mě fascinoval stopař, co si to úplně v klidu štrádoval s krosnou na krajnici a ještě mával palcem. Jako, kdyby to byl nějaký slušný stopak, klidně ho vezmu, abych si s ním pokecal, ale zastavoval na dálnici je jako strkat ruku do košíku s jedovatými hady.</p>

<p>Na sloupu cedule &ldquo;Last exit in Sweden&rdquo; a přede mnou se začaly rýsovat pilíře mostu. To bude ten slavný Øresund. Za chvíli budka, v ní dva chlapíci. Zaplatil jsem 49 EUR, ani to nechtělo PIN, a mohl pokračovat po moři do Dánska. Vybral jsem si takovou dvojsečnou dobu. Jel jsem na západ a přímo do očí mi smažilo sluníčko. Ale na druhou stranu pohled, který se přede mnou rozprostíral za to mýto stál. Připadal jsem si jako v ilustraci k nějakému sci-fi románu.</p>

<p>Silnice vedla po mostě docela vysoko, pode mnou šplouchaly vlny na moři, v dáli mořské větrníky a na obzoru se rýsovalo Dánsko. Z Kodaně odlétalo prudce vzhůru každou chvíli nějaké letedlo. Poté, co se most zase začal svažovat dolů, vidím před sebou jen moře. A kde je zbytek mostu? Za minutku jsem se zanořil do podmořského tunelu. Před chvílí oslnivé světlo, teď zas tma jak v řiti. Až vyjedu, nic neuvidím. Taky, že ne. Na konci tunelu jsem si připadal jak krtek, co právě vykoukl z díry.</p>

<p>Kodaň jsem jen projel a ani už nezajížděl do centra a pokračoval se zamhouřenýma očima dál po dálnici. Auto už mělo od Švédska žízeň a tak jsem ho napojil v Shellce u Karlslunde, nafta za 11,57 DKK / l (1 DKK ~ 3,8 CZK). Jak jsem tak odpočíval, přijel natankovat taky kamion s velkým nákladem. Když jsem pak vyjížděl, byl trochu šprajcnutý u výjezdu.</p>

<p>Na obloze se začaly dělat naprosto luxusní červánky, že jsem si říkal, škoda, že jsem po tom mostě nejel o hodinu později. Parkoviště jsem našel u města Borup &ndash; kousek u dálnice, ale docela tam byl klid.</p>

<p>Místní SIMku v Dánsku a Německu už řešit nebudu, koupil jsem si další balíček datového roamingu od Mobil.cz, 100 MB za 185 Kč. Na navigaci to snad bude stačit.</p>

<p>Dnes rekordních 440 km, celkem 5494 km, zbývá cca 1130 km.</p>

<p><a href="http://bohumirzamecnik.cz/blog/2014/scandinavia-road-trip-day-22/">Další den</a>.</p>
]]></content>
  </entry>
  
  <entry>
    <title type="html"><![CDATA[Scandinavia Road Trip - Den 20.]]></title>
    <link href="http://bohumirzamecnik.cz/blog/2014/scandinavia-road-trip-day-20/"/>
    <updated>2014-06-24T00:00:00+02:00</updated>
    <id>http://bohumirzamecnik.cz/blog/2014/scandinavia-road-trip-day-20</id>
    <content type="html"><![CDATA[<p>Norsko, Švédsko. Překvapení s hnědou cedulkou, nidky nedobytá pevnost, kontakt s pravěkými lidmi, pobřeží tisíců ostrovů.</p>

<!--more-->


<p>Od rána za stromy na hlavní silnici, která se táhla vsí, hučela auta. Všichni spěchali do práce a já jsem jim byl asi ukradený, pokud si mne vůbec někdo všiml. Ještě bych si chvíli pospal, ale sluníčko bylo neúprosné. Vyrazil jsem celkem brzo, někdy o půl deváté.</p>

<p>Říkal jsem si, že dnešek bude asi docela nuda, jen rychlostní silnice, která se pak změní v dálnici, pak most Svinesund a hurá do Švédska, kde bude zas jen ta dálnice. Ale co, aspoň to bude rychle ubíhat.</p>

<p>Nejdřív bylo ale potřeba vyřešit vodu. Mám s sebou filtr, takže můžu prakticky zastavit u každé louže, ale na druhou stranu je s tím trochu práce a zatím nechci riskovat, že bych náhodou z toho dostal nějaké bolení břicha, když mohu sehnat vodu v civilizaci. PETek už mam dost a kupovat si mi balenou vodu za draho teda nechce.</p>

<p>Stavil jsem se tedy na první pumpě, kterou jsem potkal. Záchody měly za mince. Ne, že bych to v životě např. v Německu neviděl, ale za celou výpravu jsem se s tím nesetkal a stejně jsem žádnou norskou korunu neměl. Teda jen jednu z cache, ale tu do automatu na záchodku teda dávat nebudu. Z boku pumpy jsem z dálky zahlídl ceduli s kohoutkem. To vypadá dobře. Kohoutek byl na klíč, tak jsem se poptal na kase a cajk, v klidu jsem si mohl natankovat. Vzal jsem pár flašek, aspoň to vydrží na zítra.</p>

<p>Pokračoval jsem dál a na státovce to pěkně rychle jelo a ani zas tak moc aut. Včera jsem ale koukal do mapy a zaujalo mě nějaké místo se dvěma hvězdičkami. Jedna znamená, že to stojí za zajížďku, dvě, že to stojí za samostatnou cestu. Prý nějaké jeskynní malby, či co.</p>

<p>Ujel jsem nějaký sto kiláků a objevila se hnědá cedule značící nějakou památku nebo turisticky zajímavé místo. Frederiksten Festning u města Halden sice ale pravěká malba nebude, ale i tak to může velmi pěkné a mohl bych si tam dát svačinu. Deset kiláčků od hlavní trasy je kousíček. I na takovém štráfku asfaltu ale mají nasazených pět radarů &ndash; v každém směru.</p>

<p>Přijel jsem do města a už z dálky bylo vidět krásné hradby. Cedulky mě dovedly až na velké parkoviště, i se záchody a dokonce i s pitnou vodou. Super, kromě svačinky jsem mohl doplnit vodu snad až do Čech. Posilněn jsem se vydal na procházku po pevnosti.</p>

<p>Jedním slovem krása. Staré hradby prošpikované komorami tu na kanóny, tu na munici, tu na ubytování vojáků. Ze tmy na člověka vybafne i duch &ndash; děti z toho musejí mít zážitek na celý den. Uvnitř hradeb mezi dvěma skálami citadela &ndash; velitelské budovy, věže na střelný prach. Z druhé strany hradeb starobylá děla. Na vršku skály věžička s poplašním zvonem. Všechno krásně zrekonstruované a popsané, dokonce i pár kešek a překrásný výhled na místní fjord.</p>

<p>Pevnost začali Norové stavět někdy v 17. století na obranu proti Švédům, když jim Švédové zabrali kus území s jinou pevností. Používala se celá staletí, až pak uzavřeli mezi sebou mírovou dohodu někdy počátkem 20. století. Za II. sv. války tam pak Němci zřídili vězení pro místní odbojáře. Našlo se dost místních, kteří bojovali proti okupaci nacistickým Německem. Pevnost nikdy nebyla dobyta, a tak se docela zachovala a dnes si ji lidé mohou prohlédnout zevnitř a pokochat si stavitelským a válečnickým uměním předků.</p>

<p>Do hranice se Švédskem to bylo, co by kamenem dohodil. Znovu jsem vjížděl do Evropské unie, tak jsem si myslel, že mě budou zas kontrolovat nějací celníci. Stačilo vjet do pruhu &ldquo;Toll &ndash; nothing to declare&rdquo; a cesta byla volná. No jo vlastně, Norsko je taky v Schöngenu. Takže pohoda.</p>

<p>Podobně to bylo s mýtným. Jelikož jsem si předem zaregistroval auto a kreditní kartu, jen se mi to za pár týdnů nebo měsíců automaticky odečte. Nemusel jsem stavit na manuální platební bráně, stačilo projet jen pruhem AutoPass. Docela by mě ale zajímalo, kolik mě mýtné bude stát.</p>

<p>Dned po celnici jsem přejel Svinesundský most přes fjord. Myslel jsem, že to bude nějaký dlouhý most přes rákosí, ale houby, byl celkem kratičký, zato vysoko. Co mě ale zarazilo, byl ten nádherný fjord okolo. Škoda, že jsem se přímo ve Svinesundu nachvíli nestavil porozhlédnout se.</p>

<p>Ručička na nádrži už byla skoro na červeném proužku, tak to chtělo najít první pumpu za čárou. Trochu jsem si s tím palivem připadal, jako když skoro celé Norsko držím chcaní, abych si pak mohl v klidu ulevit. Za pár kilometrů bylo další město Strömstad a hned na začátku jedna pumpa. Cenovka sice skoro stejná jako předtím v Norsku, ale tentokrát byla ve švédských korunách. Tankoval jsem za 14,47 SEK/l, tj. cca 43 Kč. Pořád lepší než nejlevnější nafta v Norsku, co jsem viděl.</p>

<p>Auto se teda nabumbalo a za dalších pár desítek kiláků se na mě u města Blomsholm smála další hnědá cedulka. Ani jsem netušil, co tam vlastně bude, ale i když je ta cedulka hnědá, to hnědé, co byste čekali tam asi nebude. Místo toho mi po pár zatáčkách mezi poli jen zůstala čelist dole. Oni tam ti Švédové mají taky takový malý Stonehenge, nebo kamenné řady jako v Carnacu.</p>

<p>Ty dvou- až čtyřmetrové postavené kameny ale nejsou uspořádány v kruhu, ale do tvaru lodě (nebo rugbyového míče), a stojí na vrchu takové mohyly. Prý tam je už od pravěku dávné pohřebiště. Super, to musím vyfotit, to se bude mámě určtitě líbit. Docela trefa, na to že jsem jen na blind odbočil na nějakou hnědou cedulku.</p>

<p>Ale to není všechno, z nedalekého přístavu prý někdy zhruba v 18. století král nechal po souši přepravit celou skupinu válečných lodí až do svinesundského fjordu, kde pak napadli Frederikovu pevnost &ndash; tu, na níž jsem se před chvílí procházel.</p>

<p>To se to začíná dnes památkami jen hemžit. U potůčku byl klid, tak jsem si mohl pěkně zchladit a umýt zpocené nohy a dopsat dva dny deníku. Ještě ale najít ty pravěké malby.</p>

<p>Opravdu někdy kolem páté večer se objevila další hnědá cedule směřující k městu Tanum, resp. kousek za něj do Vitlycke. Přijel jsem k muzeu a měl jsem trochu obavu, že ty jeskyně budou asi někde úplně jinde a muzeum bude zase mastně placené, jako ta všechna předchozí. Ale, co podívám se, jak to mají, za to nic nedám.</p>

<p>Muzeum ve Vitlycke mě překvapilo, bylo otevřené úplně zadarmo. Proč? No mají to trochu fikanější, než ta ostatní muzea, tady mají totiž fakt hafo pěkných suvenýrů. Hned bych si něco odvezl. Ale kvůli suvenýrům tu přeci nejsem, zajímalo mě, o co tady vlastně jde.</p>

<p>Za chvíli bylo vše jasné. Hned naproti muzeu jsou placaté žulové skály, nikoliv jeskyně, do kterých lidi někdy přes 2000 let vysekávali různé obrázky. Hodně obrázků. Prý je to památka srovnatelné úrovně jako třeba pyramidy v Gíze, nebo Taj mahal, nikde na světě nic podobného rozsáhlejšího není.</p>

<p>Celé muzeum bylo věnováno kromě těchto skalních obrazů hlavně životu místních lidí v době bronzové, tj. někdy začátkem letopočtu. Mají to udělané fakt krásně, člověk se dozví spoustu věcí a hlavně pro děti to musí být fantastická cesta do pravěku.</p>

<p>Po té, co jsem si prohlídl muzeum, než v šest zavírali, mohl jsem konečně jít k oněm skalním obrazům. Naproti přes silnici za potokem mě uvítala hezky upravená louka a nad ní taková velká zaoblená placatá skála, co se mírně zvedala do kopečka. Na ní mraky kresbiček, teda vlastně vysekaných postaviček lidí, zvířat a nejvíc lodí a nějakých saní. Prý to žere dost kyselý déšt a ty cestičky v kameni jsou jen pár milimetrů hluboké a nabarvené na červeno, aby byly vidět.</p>

<p>Moc pěkný kontakt s lidmi, kteří tu žili tolik generací před námi a nechali tohle. Až si tak uvědomuju, co vlastně zbyde po nás?</p>

<p>Den jsem tedy zasvětil nečekaným starobylým památkám a taky jsem po dálnici udělal zas kus cesty. Do Göteborgu zbývá tak 100 km, tak pojedu, co to dá, a když budu unavený, někde to nechám.</p>

<p>To někde se ukázalo jako ostrov Tjärn. Na mapě vypadal docela malebně. Tak ho zkusím projet, podívat se, jak to tu vypadá a třeba někde najdu plácek na spaní.</p>

<p>Na ostrov se jede přes takový docela vysoký a dlouhý most přes moře. Z něj byl nádherný výhled na mraky ostrůvků v okolí osvícených nízkým večerním sluncem. U každého ostrůvku, kromě těch nejmenších bylo vidět stěžně malých jachet. Prostě kouzelné.</p>

<p>Ostov se ukázal, že není tak malý, jak vypadá na mapě. Pořád jsem jel dál a dál, pravda docela pomalu, a stále okolo políčka, farmy a nad nimi skalky porostlé borovicemi. Cedule ukazovala, že bych mohl dojet k muzeu akvarelové malby. To bude sice večer zavřené, ale taky tam bude přístav.</p>

<p>Okolo mola zase spousta člunů a kolem přístavu rozeseté maličké domečky s ještě užšími uličkami. Malá lesní ulička ale nikde. Když jsem konečně našel nějaké parkoviště (omezené na 2 hodiny), zapíchl jsem špendlík do mapu a pustil navigaci. Prý tam bude nějaká turistická stezka, tak by u ní mohl být nějaký štěrkový plácek.</p>

<p>Navigace je občas užitečná, ale občas pěkná sviňa. Z asfaltky, byla štěrková cesta, pak úzká hliněná cesta, až z toho bylo něco jako pěšina, kde by se dva koně dost těžko vyhýbali. Ale pořád tam vedly stopy aut, tak jsem byl relativně klidný. Až pak vidím ve zpětném zrcátku ceduli zákaz vjezdu autům a motorkám. Z mojí strany nic takového nebylo. Divné. Asi nepředpokládají, že tu kdy pojede turista, a místní nejsou blbí, aby si tu ničili auta v těch dírách, a maximálně tu asi jezdí traktorem na pole nebo do lesa.</p>

<p>Nakonec se to napojilo zas na normální štěrkovku a konečně se přede mnou objevilo jedno místo vedle cesty. Hurá! Sice tu není výhled na moře, jak jsem si přál, za pár zatáčkami jsou asi nějaké domky a ohýnek bych tu pro suchý les kolem nedělal, ale jinak cajk. Spát se tu dá, co jiného zbývá.</p>

<p>Dneska 322 km, celkem 5054 km. Zítra bych rád našel nějaké jezero, kde by se dalo vykoupat (má být jasno a teplo), a udělal si na ohýnku teplý čaj se zázvorem a polívku. A když to pojede dobře, možná dojedu i do Dánska.</p>

<p><a href="http://bohumirzamecnik.cz/blog/2014/scandinavia-road-trip-day-21/">Další den</a>.</p>
]]></content>
  </entry>
  
  <entry>
    <title type="html"><![CDATA[Scandinavia Road Trip - Den 19.]]></title>
    <link href="http://bohumirzamecnik.cz/blog/2014/scandinavia-road-trip-day-19/"/>
    <updated>2014-06-23T00:00:00+02:00</updated>
    <id>http://bohumirzamecnik.cz/blog/2014/scandinavia-road-trip-day-19</id>
    <content type="html"><![CDATA[<p>Norsko. Olympijský můstek v Lillehammeru, rychlá i pomalá dálnice, teplota a žlutý papírek v Oslu.</p>

<!--more-->


<p>Ráno před odjezdem z rozeklaných skal jsem ještě dopsal zas kus deníku, takže jsem vyjížděl skoro až před polednem. Cesta se pořád klikatí po státovce na jih, takže člověk se buď může &ldquo;kochat&rdquo; krajinou z auta, nebo občas udělat nějakou zajížďku na stranu a zpět.</p>

<p>Aspoň, že počasí se uklidnilo a tolik neprší, tedy spíš je polojasno. Taky dobré, že to jede víceméně z kopce a tolik to tedy nežere. Na rovných úsecích mě ale občas začíná být nepříjemná ta osmdesátka, táhne se to jako guma.</p>

<p>Dnešní významnou zastávkou je Lillehammer. Mnozí si jistě vzpomenete, co se tam před dvaceti lety událo. Tou dobou jsem chodil do první třídy. Cedule jasně naznačovaly, že tam byla v roce 1994 zimní olympiáda, a že bych si měl prohlídnout nějaké ty stadiony. Zamířil jsem tedy vzhůru až na skokanský můstek pro lety na lyžích. Je mohutný, ale nechtěl bych stát s namazanýma lyžema tam úplně nahoře, při pohledu z té výšky bych asi hned vyklopil oběd i se snídaní.</p>

<p>Ale pro nás, co nemají výšky tak úplně v lásce, ale za to mají rádi lesy, byla schovaná u potoka jedna hezká keška. Na přírodní koupaliště na tom samém potoce to dneska ještě nebylo. Kdyby tak svítilo pořádně sluníčko. To jsem netušil, že si ho ještě dnes užiju dosytosti.</p>

<p>Rozloučil jsem se s olympijskou vesnicí a pokračoval dál. Začala dálnice a konečně to pěkně fičelo. Jenže jsem se neradoval dlouho. Za chvíli zablikala první brzdová světla aut přede mnou a kolona už stála. Myslel jsem si, že to bude asi nějaká bouračka, jenže po nějaké době se to rozjelo a vjeli jsme do stavby. Na takovéhle projekty putují peníze z mýtného. Na kopci kolem jezera se klikatily tunely a vylámané kusy skály kudy povede nová dálnice. Kolona popojížděla krokem, že to brala tak možná jednička a sluníčko pražilo fest do kabiny. Takhle to trvalo asi hodinu, než se objevil spásný kruhák a značka 100.</p>

<p>Přemýšlel jsem, jestli dneska stihnu dojet do Osla, nebo si ho nechám na zítra. Po dálnici to ale svištělo docela dobře, takže jsem tam dojel někdy po osmé večer. První, čím mě Oslo mě uvítalo, byla velká mešita. Ale no tak. Dálnice se zavrtala do nekonečných tunelů pod městem, co se kroutily jako klubíčko zmijí, až mě tunel vyvrhl přímo v centru mezi davy lidí a hromadu semaforů. Hlavně někam zaparkovat a podívat se do mapy. Jedno místo jsem našel a zjistil jsem, že do centra s přístavem to je pěšku už jen kousek. Tady dobře, že už je večer a parkování je zadarmo.</p>

<p>Vydal jsem se tedy s foťákem dělat turistu. Prošel jsem skrz pár ulic, jeden park s palácem a byl jsem u vody. U břehu uvázané výletní loďky, vedle palác, kde se udělují Nobelovy ceny a na kopečku pevnost. Do toho z boku svítilo večerní sluníčko. Před radnicí skejťáci, nebo spíš skejťačky s černými dredami, džínovými minikraťasi a flanelovými košilemi u pasu. Ještě jim chyběl na rameni kazeťák s uchem a dvěma naleštěnými repráky. Skoro jsem si říkal, jestli nejsem v Bronxu v 80. letech.</p>

<p>Z dáli se linula hlasitá hudba, asi nějaký fesťák. Tak jsem to šel prozkoumat. O hudbě to nebylo, hrál se zrovna fotbal. Ale za fesťákovou ohradou šlo projít na hradby pevnosti, odkud byl krásný výhled do zátoky. Na obzoru vidím dým a nějaké plameny. Jeden ostrůvek hořel. Vlastně ne jeden, kouř se linul snad z pěti ostrůvků. Zvláštní.</p>

<p>Sluníčko pomalu zapadalo a já se zas po stejné trase vracel k autu. Jenže k mému překvapení vidím za stěračem žlutý papírek. Buď to je reklama, nebo pokuta. Bylo to to druhé. Stál jsem totiž jen 3 metry od přechodu, nikoliv minimálně pět. Tyhle dva metry mě budou stát 500 NOK, tj. nějakých 1800 CZK, plus možná poplatek za zahraniční převod. Ach jo, pěkně drahé dvě večerní hodiny parkování&hellip;</p>

<p>No nic, v Oslu spát nebudu, chtělo by to hodit dál. Tak jsem se zas těmi šílenými tunely vysoukal na dálnici a pár kiláků za městem odbočil hledat klidné místo v místních vesničkách. Jedno jsem opravdu našel, ale přesto, že bylo kryté stromy, zas tak klidné nebylo. Pořád tam něco jezdilo po silnici a mě to rušilo. Ale lepší, než aby na mě ráno bouchal nějaký policajt, nebo drsný týpek s kapucí, kterého zajímá jen moje autorádio (které stejně nehraje).</p>

<p>Dnes 345 km, celkem 4732 km. Do Švédska už je to jen asi 100 km. Tam bude konečně levnější palivo. A taky bych se měl poohlédnout, kde doplním vodu.</p>

<p>Teplota byla večer po pár dnech zas příjemná. Sice nejsem ani homosexuál, ani zoofil, ale přesto jsem si mohl dnes s klidným srdcem říct, &ldquo;<a href="http://www.youtube.com/watch?v=wqEjr_V-OQQ">nejtepleji bylo v Oslu</a>&rdquo; (alespoň za poslední týden). Slunce v duši.</p>

<p><a href="http://bohumirzamecnik.cz/blog/2014/scandinavia-road-trip-day-20/">Další den</a>.</p>
]]></content>
  </entry>
  
  <entry>
    <title type="html"><![CDATA[Scandinavia Road Trip - Den 18.]]></title>
    <link href="http://bohumirzamecnik.cz/blog/2014/scandinavia-road-trip-day-18/"/>
    <updated>2014-06-22T00:00:00+02:00</updated>
    <id>http://bohumirzamecnik.cz/blog/2014/scandinavia-road-trip-day-18</id>
    <content type="html"><![CDATA[<p>Norsko. Střechy porostlé smrčky, laciná nafta, naleštěné káry, lišejníkové království, ovce na sněhu, ukryté peřeje.</p>

<!--more-->


<p>Na noc jsem se pro jistotu teple nabalil, ale od rána na mě pražilo sluníčko, lepší než klepat kosu. Na parkoviště se začaly sjíždět davy lidí, co se nejspíš těšili na pěknou nedělní procházku po parku. Rád bych ještě vidět taky nějaký fjord, když už jsem v tom Norsku. Místo hlavní cesty jsem tedy zvolil zajížďku přes Orkvanger.</p>

<p>To co, nejdřív vypadalo jako pár fabrik a překladišť na břehu moře se ukázalo mít pěkné odpočinkové místo na pobřeží pro místní i turisty. Prošel jsem se tedy po molu, svlažil ruce v severním moři, koukal, jak se kopce svažují do moře a zkoušel odlovit taky nějakou kešku.</p>

<p>Dál jsem pokračoval horskými údolími zase zpět na státovku, na kterou jsem se měl napojit ve městě Berkåk. Zase už pršelo a mraky se valily přes vrcholky hor. V jednom městečku mě zaujala krásná roubenka se střechou porostlou trávou. Ono takové bylo každé druhé starší stavení, ale tahle měla své parkoviště, záchody i ceduli. Dokonce i autobusovým zastávkám na střeše raší mladé smrčky. Fakt rozkošné.</p>

<p>V Berkåku jsem natankoval, zarazila mě cena 12,84 NOK/l. Nějak levné na Norsko. Ceně odpovídala i fronta u pumpy. Asi měli nějakou nedělní slevu. O město dál čepovli naftu dokonce za 12,19 NOK/l, tj. necelých 44 Kč, nejmíň, co jsem v Norsku viděl. Nejvíc bylo přes 53 Kč. Jelikož venku hustě pršelo, dal jsem si kafčo a na chvíli šel psát deník. A taky jsem zas vytáhl ukulele, do toho deště se ty písničky docela hodily.</p>

<p>V Oppdalu měli celý motel roubený a porostlý trávou. A před ním naleštěné hranaté ameriky a žihadla značky Pontiac. Holt někdo jde v neděli do lesa, někdo jede provětrat káru.</p>

<p>Řeka tekla údolím proti mě a cesta se zvedala. Jedeme do hor. Příroda kolem začala být taková nějaká hezčí a okolo žádné baráky. Aha, vlastně projíždíme národním parkem Kongsvoll. U jednoho odpočívadla jsem se už nevydržel kochat jen koutkem oka, zastavil jsem a nažhavil všechny fotoaparáty.</p>

<p>Ty skalky porostlé lišejníky a vřesy a mezitím bublající říčka stály za to si je prohlédnout pěkně zblízka. Naprosto úžasné. Vypadá to tu jako něco mezi Středozemí a Mordorem, ale přes samé keříčky lišejníku není kam šlápnout. Jestli někdy pojedu zase do Norska, do tohohle parku chci. Byl fakt rozlehlý a to jsem projel jen maličkou jeho část.</p>

<p>Cesta šla pořád nahoru a najednou kousek u silnice vidím na jedné straně stádo ovcí, na druhé sníh. A na obzoru dramatická oblaka. Kouknu na kompas a vidím nadmořskou výšku skoro 1000 m. Tak to už dává smysl, co tu dělá ten sníh.</p>

<p>Po chvíli šla už silnice jen dlouho celkem prudce dolů a já přistál v údolí ve městě Dombås. Ne, ukrajinský Donbas to opravdu není. Chvíli jsem odpočíval, koukal na kompas, o kolik stupňů severní šírky jsem zase pokročil a přemýšlel, kam to na noc uložit. Chtělo by to někde mimo město.</p>

<p>Pokračoval jsem tedy dál rozeklanými údolími až jsem našel jedno hezké odpočívadlo u města Nord-Sel oddělené od hlavní silnice skálou. Za pár skalkami na druhé straně a za nespočet hajlzpapíry se skrýval pohled dolů přímo do divokých peřejí řeky Lågen. Spát by se tu dalo celkem slušně, už jsem celý utahaný zas po kolika klikatých kilometrech.</p>

<p>Dnes 275 km a 4387 km celkem. Další plán je navštívit Oslo.</p>

<p><a href="http://bohumirzamecnik.cz/blog/2014/scandinavia-road-trip-day-19/">Další den</a>.</p>
]]></content>
  </entry>
  
  <entry>
    <title type="html"><![CDATA[Scandinavia Road Trip - Den 17.]]></title>
    <link href="http://bohumirzamecnik.cz/blog/2014/scandinavia-road-trip-day-17/"/>
    <updated>2014-06-21T00:00:00+02:00</updated>
    <id>http://bohumirzamecnik.cz/blog/2014/scandinavia-road-trip-day-17</id>
    <content type="html"><![CDATA[<p>Norsko. Chčije a chčije, fujtajbl kafe, první fjord, ruiny nebo koncentrák, pozdemní peklo, sychravý, ale krásný Trondheim, noční jezdec.</p>

<!--more-->


<p>Jak by řekl starý děda ve filmu Na samotě u lesa, &ldquo;Chčije a chčije.&rdquo; Ranní probuzení dávalo tušit, že celý den bude ve znamení deště, prostě taková šedivá deka. Vypadá to, že si z toho Norska užiju nejvýš tak jen ty silnice. Ještě dát sbohem peřejím a vyrazit směr Trondheim. A tady by to chtělo nějak vyřešit ten internet.</p>

<p>Ráno bylo taky dost ospalé, ostatně jako celý den. Po cestě jsem se stavil v takovém menším bistru u jezera, kde měli suvenýry a mohli by mít taky nějaký kafe. Měla to tam pod palcem nějaká paní původem z Indonésie a za pultem si hrály její děti.</p>

<p>Myslel jsem, že za 25 NOK dostanu aspoň nějaký čerstvý espresso, ale nalila mi jen kafe z termosky a mlíko, že si můžu nasypat rozpustný z pytlíku. Usadil jsem se u okýnka a začal usrkávat to kafe. Fuj! No to byl takový blívajz, že i obyčejný turek z nádražky v ruské skleničce proti tomu chutná jako Lavazza. Ale co, aspoň tam bude nějaký kofein a nebudou se mi za volantem klížit oči. Abych tolik nevnímal ten humus, vytáhnul jsem si macbooka a šel psát blog.</p>

<p>Za pár kiláčků se objevil Steinkjer, trochu větší město, o kterém mi říkal kluk z elektra z Troforsu. Našel jsem nějaké obchodní centrum a šel hledat free wifi, nebo nějaký obchod z mobily, jestli by mi to pomohli aktivovat. Narazil jsem ale přímo na NetCom a nakonec jsem usoudil, že jednodušší bude si koupit ten balíček, který jsem původně zamýšlel, s tím, že mi to sami aktivují hned na kase. Kluci byli velmi milí a ochotní a za chviličku to fungovalo. Personal ID nebylo potřeba, stačilo jen jméno a adresa. Jen zas byl problém s APN, že si to iPhone nezapamatoval. Asi nějaký bug v iOSu, či co. Hurá, zase v civilizaci.</p>

<p>Trochu jsem si odpočinul, venku chcalo, takže na procházku to nebylo, a pokračoval jsem dál na jih. Po hafo jezerech, horách a řekách se přede mnou konečně objevilo moře, Severní moře, resp. jeden z jeho tisíců fjordů. Tenhle neměl kolem sebe úzké hory, ale zajímavá byla taková rozlehlá bažinatá zátoka, asi byl zrovna odliv. Vítala mě cedule do okresu Verdal.</p>

<p>Wikipedie říkala, že tu v okolí jsou tu k vidění ruiny starého kláštera a bývalý pasťák, poté nacistický koncentrační tábor Falstad, kde umučili nebo v lesích postříleli stovky lidí a kudy sváželi Židy do Osvětimi. Nechtěl jsem se zase na dovolené rozčilovat nacistickou genocidou, tak jsem zamířil k těm ruinám v Munkaby. Vedla tam přes kopečky cesta, kde se dalo jet maximálně dvojkou, lilo jak z konve, ale pár šutrových zdí porostlých trávou tam bylo. Docela pěkné.</p>

<p>Trondheim už nebyl daleko a po stovkách kilometrů Norskem se objevily první bomstasjon, tj. mýtné brány. Mnoho silnic v Norsku je totiž zpoplatněno, a to i pro osobáky. Naštěstí jsem si už ve Švédsku zaregistroval auto přes jejich webové stránky, takže jsem mohl bez obav projet a za pár týdnů až tři měsíce mi to odečtou z karty. Jestli se vám ta doba zdá tak dlouhá jako mě, prý to nemají ještě úplně zautomatizované. Sice nesedí paní na pokladně u silnice, ale za to u kompu datlují SPZky podle fotek. V lepším případě jen opravují chyby po rozpoznávacím programu, v horším to všechno dělají ručně.</p>

<p>Zanedlouho jsem se ani nedivil, proč mají ty silnice zpoplatněné. Vjel jsem totiž do pekla. Nebo aspoň tak nějak se ten tunel jmenoval &ndash; Helltunellen. A opravdu jako v pekle jsem si tam připadal. Osvětlení plynule přešlo ze sytě oranžové, přes slabě oranžovou, až to takovou lehoučkou šedou. Kolem se vlnily stěny tunelu vylámaného v obrovské skále a já si musel dávat majzla, abych neuhnul z úzkého pruhu a nějam to nenapálil. Takových tunelů jsem pak projel ještě dlouhé kilometry.</p>

<p>Po vyjetí z jednoho z tunelů se přede mnou rozprostíralo docela velké město &ndash; Trondheim. Tam bych se rád podíval, protože by mohlo být docela malebné, aspoň v centru, ale příšerně prší a fouká studený vítr. Na pumpě jsem tedy notnou chvíli rozmýšlel, kam to zaparkovat, na co se podívat a jestli vůbec riskovat, že mi nastydnou dutiny a budu dalších 14 dní chrchlat.</p>

<p>Déšť se trochu uklidnil a já se rozhodl, že když už jsem tady a jel jsem tolik kilometrů, byla by škoda se sem nepodívat. Projel jsem si tedy centrum a zaparkovat nedaleko ulice podél řeky, kde stojí maličké původní domečky. Zase jsem měl ale s parkováním docela kliku. Byla sobota, tj. víkend a to je parkování v téhle zóně od tří odpoledne zadarmo. Pěkný, tak aspoň ušetřím kilčo za hodinu.</p>

<p>Zabalil jsem se do bundy a čepice, vzal si deštník a foťák a vyrazil obejít si staré město. Sichravo teda bylo, zima lezla za nehty, ale vůbec jsem nelitoval, protože město je fakt krásné a na každém rohu je na co koukat. Maličké baráčky hrající pastelovými barvami, starobylá gotická katedrála (prý nejsevernější), rybářské čluny v přístavu, domy stojící na dřevěných kůlech, kotvy prožrané od slané vody, staré doky přeměněné na hospody dekorované ozubenými koly z přístavních jeřábů, atd. Trochu mě překvapilo, že ožralové se potáceli ulicemi a ochcávali zdi muzea už v devět večer. U nás se chodí z hospody trochu později, ale spíš se holduje pivu, než vodce.</p>

<p>I přes tu zimu jsem si starý Trondheim docela užil a nacvakal mraky fotek. Zbývalo ještě vyřešit spaní. V centru se mi spát nechtělo a tak jsem do navigace nacvakal jedno místo za městem. Než jsem tam dojel, sice tam byla cedule zákaz vjezdu autům, ale před tím obrovské parkoviště v obci Bekken. Asi to je nějaký oblíbený výletní les.</p>

<p>Už jsem se chystal usnout, ale v tom přijelo na parkoviště menší tmavé auto a začalo zběsile jezdit kolem dokola. Asi se tu někdo moc nachlastal, nebo zfetil. Občas jsem měl trochu obavu, aby do mě ještě nenabořil, protože to fikal dost blízko mého auta a dost rychle. Po asi pěti minutách, když už udělal dost koleček, ho to přestalo asi bavit a zas odjel. Prostě nějaký magor. Ale co, aspoň je tu klid.</p>

<p>Dneska 221 km, celkem 4112 km.</p>

<p><a href="http://bohumirzamecnik.cz/blog/2014/scandinavia-road-trip-day-18/">Další den</a>.</p>
]]></content>
  </entry>
  
  <entry>
    <title type="html"><![CDATA[Scandinavia Road Trip - Den 16.]]></title>
    <link href="http://bohumirzamecnik.cz/blog/2014/scandinavia-road-trip-day-16/"/>
    <updated>2014-06-20T00:00:00+02:00</updated>
    <id>http://bohumirzamecnik.cz/blog/2014/scandinavia-road-trip-day-16</id>
    <content type="html"><![CDATA[<p>Švédsko, Norsko. Bílé probuzení, saracén v horách, hadí cesta lesem, trable se SIMkou, červánky nad peřejemi.</p>

<!--more-->


<p>Tentokrát mě ráno u jezera neprobudilo sluníčko, ale sněžení. Nebyla to taková silná bouře jako ve Finsku před pár dny, ale sněžilo celé dopoledne. No jo, jsme přeci na severu. Moc se mi ani nechtělo ven, ale bylo potřeba pokračovat. Za nějakých dvacet kiláku máme Norsko a tím pojedu dalších asi 1100 km na jih.</p>

<p>Nakonec jsem se rozhoupal z postele, najedl se, jak jinak než chlebíku se sádlem, solí a finským sýrem, zralým víc než moje nohy, a dal se na cestu. Hory se začaly trochu zvedat a na kopečkách kolem silnice rostly jen malé břízky a pod nimi nějaká taková rašelinovitá tráva. Vrcholky hor byly bílé a občas se na ně usmálo sluníčko.</p>

<p>Za se přede mnou objevila jen taková malá zdvižená závora a modrá cedulka Norge. Nikde žádní celníci, kteří by mi šli kontrolovat, jestli nemám o nějaké pivo navíc, které musím proclít, nebo že ten kousek zázvoru je nepovolená rostlina. Nebyl tam vůbec nikdo. Maximálně tak lišky zalezlé ve svých norách. A taky pěkná klepka. Ok, tak jsem tedy v tom Norsku.</p>

<p>Projel jsem kolem jednoho jezera a příroda se zase začala trochu měnit. Ty tam byly bažiny a borové lesy jako ve Švédsku. Po slabé půlhodině byly pryč i chudé kopce s nízkými břízkami. Hory byly větší, údolí hlubší a okolo ze zelenaly šťavnaté smrkové lesy. Cítil jsem se jako ve Švýcarsku. Jen tam je to všechno takové maličké, stěsnané, tady ty hory i údolí byly obrovské.</p>

<p>Sněžení odvál vítr a skrz mraky zase pražilo sluníčko. Přede mnou se najednou začaly vyjevovat nádherné výhledy do dáli a fotografovo srdce muselo zaplesat. Snad ty fotky nebudou až moc kýčovité, ale prostě tohle bylo to správné osvětlení.</p>

<p>Kilometry na tacháku přibývaly a nikde žádné město, jen občas nějaká samota. V jedné zatáčce mě překvapilo něco, co bych na dalekém severu v Norsku teda na první pohled zrovna nečekal. Proti mě si to z kopečka na kole fičel černoch v nějakých adidaskách a s kulichem na hlavě. No jo vlastně, tyhle severské země mají silnou imigrační politiku a vstřebávají imigranty z celého světa.</p>

<p>Za chvíli jsem dojel do městečka Trofors v údolí. Cena paliv je opravdu dost vysoká, na stojanu na pumpě jsou skoro stejné cenovky jako ve Švédsku, jen kurz není 3 CZK na 1 SEK, ale 3,6 CZK za 1 NOK. Nafta za 14,50 NOK, tj. cca 52 CZK, benzín za 16 NOK, tj. skoro 58 CZK! Ještě, že jsem dotankoval nádrž před hranicemi. Cesta je ale daleká a někde v Norsku natankovat přeci jen budu muset.</p>

<p>Zaparkoval jsem u supermarketu a na dětském hřišti taky dvě maminky s dětmi, původem zřejmě z Afriky. Když tak o tom přemýšlím, první přistěhovalce jsem potkal už ve Švédsku těsně za hranicemi s Finskem a pak snad v každém městě.</p>

<p>Po pravdě, je mi celkem jedno, jestli je někdo bílý, černý, fialový, nebo třeba zelený s tykadýlky, ale vidím tu s částí přistěhovalců jeden naprosto zásadní problém. Nazývá se islám. To co se schovává za falešný kabátek pokojného náboženství, je ve skutečnosti velmi agresivní totalitní ideologie založená na násilí, nenávisti a úplném zotročování a zašlapání rozumu do země. Jeho brutální projevy se snad ani nedají popsat slovy, je to na zvracení.</p>

<p>Bohužel liberálně orientovaným sociálním inženýrům s různých vládních i nevládních organizací, kteří stojí za imigrační politikou v Evropě, to v lepším případě jedno, v horším případě to dělají s podporou zemí Blízkého východu, které mají zálusk na Evropu. Naštěstí spousta běžných lidí nejsou zas tak úplně blbé ovce a díky internetu mají dnes přístup k informacím, které jsou v běžným médiích zcenzurovány, protože to je přeci &ldquo;politicky nekorektní&rdquo;. Ani bych se nedivil, že současná situace někdy za deset dvacet let vyústí v občanskou válku za svobodu&hellip; Fakt jako nemám zájem, aby mi nějaký drzý Ahmed brutálně vošukal dceru, proti její vůli, a pak ji &ldquo;za trest&rdquo; ukamenoval.</p>

<p>I když jsou to důležité věci, nechme ale pro tuto chvíli politiku stranou. Nechci se rozčilovat, jsem přeci na dovolené. Zkusil jsem se tedy poptat po nějaké datové SIMce v supermarketu, pak ještě v elektro obchodu, ale nic neměli. Týpek z elektra mi doporučil, ať se podívám do nějakého většího města na jihu. Je to tak minimálně 200 km. No jo, příroda pěkná, ale je to taky prdel světa. Tak jsem aspoň za městem našel hezké parkování a udělal si u řeky teplý oběd.</p>

<p>Ani se nedivím, že v Norsku je mimo město limit jen 80 km/h. O moc víc se tu stejně jet nedá. Tady nahoře vede jen jedna páteřní státovka, která se klikatí jako had &ndash; z kopečka do kopečka, doprava, doleva, pořád nějaká zatáčka a řidič musí být neustále ve středu, co se za ní vyloupne. Jen občas nějaká odbočka k samotám, nebo menším osadám. Provoz na téhle hlavní silnici je docela hustý. Řidiči se tu s tím ale tolik neserou jako ve Finsku, nebo Švédsku. Déšť, nedéšť, spousta to valí dost rychle a předjíždějí. Do toho se pořád střídalo pršení a sluníčko.</p>

<p>Už byl večer a padala na mě únava, chtěl jsem si dát trochu voraz a pak kafíčko. Zrovna vhod mi tedy přišlo jedno bistro na hranici krajů. Trochu jsem si dáchnul, až mě probudilo nějaké české kecání. No a opravdu za mnou stála dodávka s českou značkou a v ní asi pět urostlých chlapů, co jeli chytat ryby k moři dál na sever.</p>

<p>Potom, co jsme pokecali, šel jsem si tedy dát to kafe. Jenže, co jsem vlezl do vnitř, kluk za kasou na mě, že už má zavříno. Bylo jen pár minut po šesté. Když je mu návštěvník, co chce utratit prachy, na obtíž, tak má holt mládenec smůlu, tržbu mu neudělám.</p>

<p>Dál mě cestou zaujala cedule s nějakými vodopády. Na přehradě stála vodní elektrárna a nad ní muzeum věnované lososům. Večer už bylo asi zavřené a žádný vodopád vidět nebyl.</p>

<p>Večer jsem konečně dojel do nějakého slušnějšího městečka jménem Grong, což znamená smrk. Naproti pumpě obchoďák s povědomým názvem Rimi. Tady by konečně mohli mít nějakou SIMku. Bylo 20:45 a v devět zavírali, snad to ještě stihnu. U kasy jsem se mladého týpka poptal po SIMkách a fakt nějaké měl.</p>

<p>Koupil jsem tedy NetCom, který měl podle wiki slušné podmínky. Co jsem ale krabičku rozdělal, zjistil jsem, že je prázdná! Tak jsem mu to teda vrátil, že ze skladu vzal blbou krabici. On tam teda ještě zapátral a přinesl mi obálku se SIMkou. Jenže to zase zmatlal, v autě jsem zjistil, že v obálce byla SIMka od Chilimobil, nikoliv NetCom. Ale tak aspoň něco. Zkusil jsem tedy, jestli se mi to podaří rozchodit, ale velký kulový. Samý error a chtělo to registraci s jménem a norským Personal ID, manuál a všechno jen Norsky. Ach jo.</p>

<p>Týpek šel už z práce a zamával mi. Tak jsem ho ještě odchytil, že to zase popletl a že mi to stejně nejde. On na to, že se mi na to podívá a zkusí to aktivovat. Chvilku si s tím hrál a pak usoudil, že nejjednodušší bude, když se stavíme přes ulici k němu domu a on to aktivuje přes komp. Jenže tam to zas chtělo to Personal ID a dokonce ho i nějak validovalo.</p>

<p>Pak mi řekl, že se můžem stavit vedle na pumpě, že se zkusí poptat. Slečna opravdu měla velký výběr, asi čtyři různé balíčky, ale jako všichni ostatní prodavači naprosto o tom nic netušila. Balíčky taky neměly žádné rozumné popisky, natožpak v angličtině. Z jednoho na mě koukal nápis Lycamobile, který podle wiki měl mít dobré parametry, tak jsem ho vzal. Týpek mě ale překvapil, že mi ten balíček zaplatil sám.</p>

<p>V autě jsme to pak zkoušeli aktivovat, kus manuálu byl sice v angličtině, ale SIMka nebyla ve velikosti pro iPhone. Tak jsem mu poděkoval s tím, že to zkusím rozchodit na druhém telefonu. Že se mi tak ochotně, věnoval jsem mu flašku Merlota, co jsem koupil za pár šupů v Litvě pro nějakého couch hosta. On na to koukal, jak na zjevení, že tak drahou flašku si ode mě nemůže vzít. Musel jsem mu vysvětlit, že ne všude mají tak šíleně drahý chlast jako tady na severu.</p>

<p>Byl jsem utahaný jako kráva a všechno se mi sralo pod rukama. Nemyslel jsem si, že bude takový porod rozchodit obyčejnou norskou SIMku. Záložní telefon HTC Desire se ukázal jako úplně na houby, protože se mu rozbil kontakt na SIMku a žádnou nepřečetl. Do toho mi ještě spadl držáček na SIMku z iPhona do díry pod ruční brzdou. Jak to kurva mám z té škvíry dostat, teď jsem pěkně v hajzlu teda. Po asi čtvrt hodině šťourání jsem to dostal ven za pomoci dvou šroubováků.</p>

<p>SIMku od Lycamobile jsem ořízl nůžtičkami a nožejkem a konečně ji mohl vyzkoušet v iPhonu. Bohužel, zase jen samý error a nic. &ldquo;<a href="http://milujipraci.cz/">Ani očko ne-na-sa-díšššš</a>! Kurva uuuž! Já to nebudu dělat! Do pyčééééé!&rdquo;, řekl by Luboš Lakatoš.</p>

<p>Co se dá dělat, internet tak nutně nepotřebuju a zítra je taky den. Snad najdu nějaký plac s free wifi a zkusím to aktivovat přes web. Teď ještě najít nějaké blízké místo na spaní.</p>

<p>Vyjel jsem tedy z města a po pár kilometrech narazil na ceduli, že budou nějaké peřeje. To vypadalo slibně. Tady obloha byla úplně úžasná, červánky nad lesem, do kterých pršelo a zároveň svítilo sluníčko. Za chvíli jsem byl u mostu přes peřeje Formofoss a nechal to na malém plácku vedle. Sice to hučí, ale jinak je tam klid. Po perném večeru přišla vhod plechovka Lapin Kulta Arctic Malt. Není to žádný zázrak, ale lepší než žádné pivo.</p>

<p>Dneska 281 km, celkem 3891 km, průměrná spotřeba mezi 4 a 5 litrů na sto.</p>

<p><a href="http://bohumirzamecnik.cz/blog/2014/scandinavia-road-trip-day-17/">Další den</a>.</p>
]]></content>
  </entry>
  
  <entry>
    <title type="html"><![CDATA[Scandinavia Road Trip - Den 15.]]></title>
    <link href="http://bohumirzamecnik.cz/blog/2014/scandinavia-road-trip-day-15/"/>
    <updated>2014-06-19T00:00:00+02:00</updated>
    <id>http://bohumirzamecnik.cz/blog/2014/scandinavia-road-trip-day-15</id>
    <content type="html"><![CDATA[<p>Švédsko. Keška na Eiffelovce, další sobi, nečekané hezká zajížďka, bílé vrcholky hor.</p>

<!--more-->


<p>Ráno u řeky jsem si zase musel přitopit, asi to bude tady na severu potřeba každý den. Sousední karavanisti právě odjížděli a já se po snídani vydal zpět do města, do Arvidsjauru. Jaké bylo moje překvapení, když jsem na kruháku zase potkal stejné čtyři sobi, co včera večer. Tak jsem si je ještě jednou vyfotil a nebyl jsem sám. Starý sob se šel na tolik turistů osobně podívat po silnici, až ho místní museli odkázat klaksonem zase zpátky na trávu.</p>

<p>Natankoval jsem u Stat Oilu za &ldquo;příjemných&rdquo; 14,14 SEK/l, nakoupil nějaké jídlo a šel lovil kešky. Jedna byla pod rozhlednou, co z kopce shlížela na celé město. Mají tam takovou maličkou dřevěnou Eiffelovku a výhled parádní. Ještě jednu jsem odlovil u kostela a mohlo se pokračovat.</p>

<p>Cesta byla jasná, po státovce pořád na západ. Jedu jedu, kochám se stromy a lišejníky okolo cesty, až jsem si řekl, že bych mohl u jednoho takového úplně červeného kamene zastavit a zase vytáhnout Pentacon Six. Když jsem se nabažil a dofotil film, ještě jsem se mrknul do mapy, kde že to jsem. K mému překvapení jsem ale mířil ne na západ, ale na severozápad. Nevšiml jsem si totiž jedné křižovatky dvou státovek těsně za městem. Takže jsem byl 30 km někde v čudu.</p>

<p>Místo abych se vracel, říkal jsem si, že to jde nějak projet, a Google Maps to potvrzovaly. Odbočil jsem teda na takovou štěrkovou cestu a čekal, kdy se napojí zas na nějakou asfaltku. Čekal jsem asi 30 km. Celková zajížďka asi 50 km. Ale všechno zlé je k něčemu dobré, příroda byla lese moc hezká, udělal jsem spoustu fotek, a jak jsem jel pomalu, mohl jsem se kochat a zastavit, kde jsem chtěl.</p>

<p>Venku střídavě pršelo a bylo pod mrakem, nějaké tři hodiny a já dostal chuť na teplý oběd. Za chviličku se vedle mě objevilo pěkně velké parkoviště, u ohniště staré křeslo a pár metrů od toho hučela menší říčka. Tak jsem mohl zase vařit. To mě baví, když si můžu udělat ohýnek třeba dvakrát denně.</p>

<p>Dál vedla cesta přes Slussfors. Švédské slovo fors znamená peřeje a ty tady byly pořádné a pěkné. Sice jsem tedy nejel na ty největší, Storforsen, u Alvsbynu, protože to bylo daleko a stejně pršelo, ale tady jsem si to vynahradil.</p>

<p>Krajina mi čím dál tím víc začínala připomínat Krkonoše, ale je o mnoho rozlehlejší, spíš jak Alpy. Kopce se začínaly čím dál tím víc vlnit, až jednou se na obzoru začaly rýsovat zasněžené vrcholky hor. Kolem jezera byl na ně naprosto úžasný výhled a sluníčko je perfektně nasvěcovalo.</p>

<p>Večer jsem přijel do dnešního cíle, Tärnaby. Ještě jsem natankoval poslední naftu před dražším Norskem, pokecal s týpkem, co si šel něco koupit na pumpu, a nechal auto u jezera za městem. Sice bylo zima a krápalo, a dřevo nechtělo moc hořet, ale ohýnek s teplým čajem přišel vhod. Docela se divím, že mě tentokrát nesežrali komáři. Asi jsem byl už tolik načuchlý kouřem, že jsem jim nevoněl.</p>

<p>Dneska 316 km, celkem 3610 km, zbývá cca 2700 km. Zítra razím do Norska. Ještě musím nějak vyřešit, jak je to tam s placením mýtného.</p>

<p><a href="http://bohumirzamecnik.cz/blog/2014/scandinavia-road-trip-day-16/">Další den</a>.</p>
]]></content>
  </entry>
  
  <entry>
    <title type="html"><![CDATA[Scandinavia Road Trip - Den 14.]]></title>
    <link href="http://bohumirzamecnik.cz/blog/2014/scandinavia-road-trip-day-14/"/>
    <updated>2014-06-18T00:00:00+02:00</updated>
    <id>http://bohumirzamecnik.cz/blog/2014/scandinavia-road-trip-day-14</id>
    <content type="html"><![CDATA[<p>Švédsko. Nejsevernější místo cesty, svéráz čerpacích stanic, Fin, co nečetl Ferdu Mravence, sobi a jejich zenově klidná mysl.</p>

<!--more-->


<p>Sluníčko mě ani nenechá dospat, ale musím se vydat na cestu zpátky na jih. Teda nejdřív ještě malilinko na sever. Po asi deseti minutách jízdy jsem se ocitnul na nejsevernějším místě své cesty, na parkovišti u cesty mezi Kalixem u Luleou kousek od města Töri, na souřadnicích 65°55&#8217;06&#8221; N 22˚45&#8217;35&#8221; E. Jen jsem udělal fotku a jel spojkojeně dál. Další cíl splněn. Teď se ještě vrátit dom po druhé straně Baltského moře.</p>

<p>Před městem Luleå mě zaujala hnědá cedule s nápisem Gammelstad Kyrkstad, tak jsem za ní odbočil. Ale už jsem začínal mít trochu hlad a jedna lesní cesta vypadala jako příjemné místo pro piknik. Pár uhlíků napovídalo, že nejsem první, kdo měl stejný úmysl.</p>

<p>Konečně bych si mohl udělat taky jeden ohýnek ve Švédsku, když to není nijak zakázané. Jamka v cestě posloužila jako malé ohnišťátko a na uvaření zázvorového čaje, polívky a kotlíku fazolek s kuskusem stačilo jen pár větviček. Večeře v luxusní restauraci by mi neudělala větší radost. Myslel jsem, že kouř trochu odežene všudypřítomné komáry, ale asi jim vůbec nevadil. Tak tak jsem dojedl a už začalo krápat.</p>

<p>Za pár minut jízdy jsem přijel do Gammelstadu a déšť byl pryč. Prý je to staré město, které vzniklo kolem důležitého kostela tady na severu. Nové město Luleå se pak časem začalo budovat kousek vedle, kde mohl být větší přístav. TripAdvisor ale poradil, že tohle je fakt #1 atrakce v okolí a prý je i na seznamu UNESCO.</p>

<p>Zajímavé je, že je tu velmi mnoho zachovalých malých dřevených baráčků, kde pořád bydlí lidi. Prošel jsem si městečko s foťákem a fakt, že jo. Docela malebné, malé roubenky natřené na červeno s bílými rantly.</p>

<p>Luleå je pak klasické větší město s přístavem a průmyslem, což mě až tak neláká. Tak jsem jen doplnil cestu, u Stat Oil za 14,42 SEK/l, a jel dál. Čerpačky tady ve Švédsku jsou plné překvapení. Na automaty, kde se platí přímo kartou na stojanu jsem si už zvykl. Každou chvíli se mi ale stává, že všecho připravím, ale nafta pořád ne a ne téct. Na jedné pumpě je potřeba nejdřív nastavit maximální limit, a jiné nikoliv. Někde je po zadání pinu potřeba zmáčknou čudlík, co není skoro vidět, i když displej nic takového neříká. Občas se platí na úplně jiném stojanu a někdy nevyjede lístek, i když vyjet měl. Prostě každá pumpa jiná, a to i u stejné značky.</p>

<p>Mapa ukazovala pěknou cestu k pobřeží, kde je ještě malý přístav, odkud vozí lidi na výlet na mraky malých ostrůvků v okolí. Cesta do přístavu byla velmi malebná a já zas mohl smočit ruce v Balském moři, na víc jsem si netroufal. Informační cedule měla pravdu, že voda není moc slaná, teče sem totiž hodně řek. Vedle kiosku koukala ze země otočná hlava kanónu, úplně jak v pohraničních bunkrech v Čechách. Najednou hrozný rámus a nad hlavou mi přeletěl Grippen. Za dnešek už asi druhý.</p>

<p>Dál jsem pokračoval na západ, plánem na dnešek bylo dostat se někam do okolí města Arvidsjaur. Člověk potkává občas města na velkých řekách, kterých ze severu teče dost a mezitím neskutečně rozlehlé lesy a občas mezi nimi jezera a bažiny. Na silnicích skoro nikdo. Zato každou chvíli u krajnice malé parkoviště, aby se člověk mohl pokochat a vyfotit si to.</p>

<p>Občas je větší parkoviště, kde člověk vždycky najde už nějaké předchozí ohniště. Jedno takové u řeky se mi zalíbilo, že i když jsem ho přejel, otočil jsem se a dojel tam zpět. Stálo tam pár karavanů, dokonce i jedni manželé, důchodci z Německa, které jsem už před chvílí potkal. Tak jsme trochu pokecali. Ale spíš jsem si chtěl vyfotit okolí té pěkné řeky a udělat si zázvorový čaj.</p>

<p>Jak jsem rozdělával ohýnek, přišel ke mě jeden postarší Fin a chtěl si taky pokecat. Sice finsky umím jen pár slov podle názvů na mapě, ale nějak jsme se domluvili. Snažil se mi pomoct s ohýnkem, ale zdálo se mi, že spíš dělal víc škody než užitku. Rozhodně ale nečetl Ferdu Mravence. Kdyby jo, tak by na ten ohýnek nepřikládal ztrouchnivělý kus dřeva plný mravenců a jejich kukel a ještě by se tomu potměšile netlemil. To jsem mu teda musel jasně ukázat, že tohle se v přírodě nedělá.</p>

<p>Mezi dvěma jezery uprostřed pustiny stálo jedno stavení a na louce před ním se pásli tři sobi. Na každé druhé silnici už od Finska značka se sobem, ale až do teď jsem žádného neviděl. Tihle měli všechno na háku a jen spokojeně přežvykovali, jako by jim bylo úplně ukradené, že si je jdu vyfotit. Ani bych se nedivil, že v zimě je místní obyvatel zapřáhne za saně a má je ochočené. To jsem taky nevěděl, že to nebudou poslední sobi, co uvidím.</p>

<p>Jedu si tak poklidně po hlavní silnici a najednou v dálce vidím něco bílého u kraje. Další sob! Kouknul na mě, jak se rychle blížím a brzdím, ale nedalo mu to a stejně jako slepice přeběhl silnici na druhou stranu. Stihnul to v pohodě a já si říkal, že musím dávat bacha, co se kde pase u silnice.</p>

<p>Byl už večer, já byl docela utahaný a konečně jsem dorazil do Arvidsjauru. (Kam na tý názvy chodí?) Nemůžu si pomoct, ale připadá mě, že staré baráčky v USA jakoby z oka vypadly těm ve Švédsku. Asi tam bylo hodně imigrantů ze severu. Super, tady zítra natankuju a tady můžu nakoupit jídlo. Ale přespat by to chtělo na nějakém klidnějším místě.</p>

<p>Zajel jsem teda kousek na sever. Při výjezdu z města mě ale ty chlupaté potvory s parohy překvapili dnes už potřetí. Celá rodinka čtyř sobů se naprosto spokojeně a v klidu pásla přímo na trávě uprostřed kruháče!</p>

<p>Po pár kilometrech se objevilo pěkné parkování přímo u řeky Byskeälven a konečně jsem si mohl pro dnešek oddychnout. 298 km, celkem 3294 km, zbývá minimálně 2936 km. Přes den každou chvíli poprchává a je docela zima, tak 5-10 ˚C, nyní polojasno. Za lesem o půl jedné v noci zapadá za oranžovými červánky slunce. Teď si můžu nechat zdát třeba o sobech a zítra bych se rád dostal těsně před hranici s Norskem, nebo až za ni.</p>

<p><a href="http://bohumirzamecnik.cz/blog/2014/scandinavia-road-trip-day-15/">Další den</a>.</p>
]]></content>
  </entry>
  
  <entry>
    <title type="html"><![CDATA[Scandinavia Road Trip - Den 13.]]></title>
    <link href="http://bohumirzamecnik.cz/blog/2014/scandinavia-road-trip-day-13/"/>
    <updated>2014-06-17T00:00:00+02:00</updated>
    <id>http://bohumirzamecnik.cz/blog/2014/scandinavia-road-trip-day-13</id>
    <content type="html"><![CDATA[<p>Finsko, Švédsko. Padesátiletá letní sněhová bouře, tajemná hnědá Rystupije, dřevěné baráčky v Ii, komplikované shánění švédské datové SIMky, první (nano)cache, bílá noc v kalichu.</p>

<!--more-->


<p>Bylo něco kolem tří ráno a slunce už svítilo, teda bylo pod mrakem, ale světlo. Zase jsem si přikryl ksicht nohavicí, abych měl půlnoc, ale za chvíli mě probudila kosa. Strašná zima. Byl jsem v autě, ve spacáku, co je do -20 °C, docela oblečený, ale prostě se nedalo spát. Tak jsem se trochu víc oblékl a pustil si na chvíli naftové topení. To je taky výborný vynález. Za chvíli bylo příjemněji a mohl jsem spát dál.</p>

<p>Ráno jsem si říkal, že bych se mohl konečně vyvenčit a vyčistit zuby, jenže v tom se spustil liják a pořád byla hrozná klepka. Vůbec se mi nechtělo ven. Na chvilku jsem to ale překonal a mohl pokračovat. Jenže za chvíli jsem nevěřil vlastním očím. Za týden vrcholí léto a najednou začalo sněžit. Nejdřív sem tam vločka, ale po pěti minutách už pořádná vánice, za kterou by se nejedny Vánoce nemusely vůbec stydět. Tak proto mi byla ráno taková zima.</p>

<p>Než jsem dojel pár kiláků k supermarketu, už byla tráva bílá a na silnici se auta brodila břečkou. Vedle mě zaparkovaly dvě místní dámy a jedna si to fotila. Ptám se jí, jestli to je jako normální tohle dobou na severu Finska, a ona, že teda rozhodně ne-e. Večer jsem se ve zprávách dočetl, že dneska byla v tom místě, kde jsem spal, <a href="http://yle.fi/uutiset/coldest_june_night_in_50_years_brings_summertime_snow/7304434">nejstudenější noc za poslední 50 let</a>, přišel arktický proud vzduchu a teploty klesly od cca 10 stupňů.</p>

<p>Nakoupil jsem tedy jídlo i naftu (Neste Oil Pro Dieslel za celkem pěkných 1,454 EUR/l) a mohl pokračovat na Švédsko. Neuplynulo ani pár hodin a najednou sluníčko, že jsem se zas za okýnkem potil jako prase. Odbočil jsem na hlavní cestu na Oulu, ale zaujala mě hnědá cedule majáku. Jupí, vyfotím si maják na pobřeží. Tak jsem jí následoval a dostal se na starou cestu paralelní s dálnicí. Jel jsem dál, až značka s majákem už neměla šipku, ale jen nápis Rantatie Strandvägen. Hm, tomu houby rozumím, ale uprostřed lesa asi maják nebude. Mají to nějak divně značené, takže dál na Oulu. V duchu jsem si ten název opakoval, že si to místo pak najdu na mapě, ale za pár minut už jsem netušil. Nějaká Rystupije, nebo jak to bylo?</p>

<p>Na předměstí velký hypermarket Prisma. Super, bude tam určitě záchod a třeba i free wifi. Protřebuju ho (to wifi) totiž, abych mohl udělal jednu platbu přes netové bankovnictvní. Posílají totiž ověřovací kód a musel bych dvakrát vyměnit SIMky a mezitím by mě to chcíplo. Na wifíčku si dám jen českou SIMku do mobilu a je to cajk. Super, měli tam obojí. Sice žádný nápis free wifi, ale dvě wifiny byly úplně otevřené, bez šifrování.</p>

<p>V centru Oulu se mi stavovat nechtělo a radši jsem chtěl pokračovat dál. Za pár kiláků zase ona hnědá cedule s majákem. Vedla nějakou lesní cestou a na konci zase Rantatie Strandvägen ale maják nikde. Zeptal jsem se tedy paní, co šla k vedlejšímu autu, jestli tam mají nějaký maják. Máják? Jako tady? Těžko, ale jsou tady pěkné staré dřevěné baráčky u řeky a nějaké muzeum.</p>

<p>To město se jmenuje Ii (dvě i za sebou) a to co vypadalo jako moře, byla ve skutečnosti řeka, která měla deltu ještě o pár kiláků na západ. Od starých dob se tady čile obchodovalo a některé staré malebné domečky se dochovaly dodnes. K tomu stezka s informačními tabulemi a sluníčko. Ani jsem nemusel do Raahe.</p>

<p>Cesta po státovce ubíhala rychle. Přede mnou ale jel jeden kamion. Nejdřív jsem se ho snažil předjet, ale v protisměru buď pořád něco jezdilo, nebo tam nebylo vidět. Ale pak jsem si uvědomil, že to vlastně není ani potřeba. Když jedu 70-80, žere to mnohem míň než ve stovce.</p>

<p>Byly necelé čtyři odpoledne a dorazil jsem do Tornia, skoro na hodinu přesně tři dny ve Finsku. Přejel řeku a ocitnul se ve Švédsku, ve městě Haparanda. První, co mě zdálky uvítalo &ndash; IKEA! To je sice pěkný, že tam mají na ceduli nějakého lososa s bramborami, ale já bych radši datovou SIMku. Chvíli jsem tam jezdil po městě a hledal nějaký kiosk, kde by se dal koupit balíček od Lycamobile, který mi vycházel nejvýhodněji, ale všude měli jen Telia Halebop &ndash; bez jakýchkoliv informací.</p>

<p>Nakonec mě prodavač z kiosku doporučil obchoďák s elektronikou Elgiganto. Projel jsem si město, hodil to na parkoviště k obchodnímu centru, že se půjdu vydat hledat toho giganta. Otočím se a on stojí hned vedle mého auta. Super. Obsluha byla milá, ale měli jen balíček Telia. Ok, nikde žádné informace tak se aspoň poptám. Nakonec mi tam vycházela SIMka + kredit s 1 GB na měsíc za 100 SEK, tj. něco jako 300 CZK. Ok, to se bude hodit a už je moc hodin. Řešily to dvě milé slečny, jedna pořád někam volala nebo na někoho čekala a obě hrozně zajímalo, odkud a kam vlastně jedu.</p>

<p>Tak jse to vzal. Manuál jen ve švédštině, nikde žádné popisky s parametry. Zkusil jsem to aktivovat, ale zas nic, žádná potvrzovací SMS, nic. Restart. Nic. Pak jsem si vzpomněl na Lotyšsko, kde stačilo zadat APN, kouknul jsem do kompu na uloženou wiki a ejhle, APN nebylo nastaveno automaticky. Tak jsem to tam šupnul ručo fučo a už to svištělo. Po Finské SIMce, která byla za 3 minuty vyřešená, stála pár euro a měla 50 GB FUP, tohle byla asi nejhorší SIMka ze všech čtyř zemí, co jsem zatím kupoval. To i v tom Lotyšsku měli aspoň základní anglické popisky. Asi tu na turisty, co potřebují připojení k netu, moc nejsou zvědaví. Ale co, net běží a já mohu v klidu pokračovat.</p>

<p>Taky jsem si našel, co je ta tajemná Rystupije, pardon Rantatie Strandvägen. Jde o nějakou turistickou cestu podlém pobřeží Finska, v překladu nějako jako Bothnian Coast Line. No a ty hnědé cedule jen ukazují, kudy vede tahle cesta a kde je nějaké zajímavé místo. Bohužel si jako symbol nemohli nevybrat už nic konkrétnějšího než právě maják.</p>

<p>Překvapilo mě, že tu mají okolo silnic lesy zaplocené a občas nějaká vrata. Zajímalo by mě, jestli je to, aby jim na silnici nechodili sobi, nebo se bojí, že by jim někdo ukradl dřevo, když je ho tu všude tři prdele. Za chvíli značka s kempem a zastavil ve městě Kalix kousek od řeky, co se vlévá do moře. A opravdu mají ve znaku kalich.</p>

<p>Moc se mi už nechtělo dál, šel jsem se projít a třeba odlovit nějakou kešku. Jedna je nedaleko hřiště, další u kempu, ale žádnou z nich se mi opět nepodařilo najít. Až v centru se na mě konečně za dva týdny cesty usmálo štěstí a já našel jednu nano-cache. Naftu tu mají docela drahou, vychází na nějakých 45 CZK/l. Ještě, že jsem doplnil zásobu ve Finsku. Ale před Norskem bude ještě potřeba vzít za vděk i &ldquo;levným&rdquo; švédským palivem.</p>

<p>Dneska 240 km, celkem skoro 3000 km, zbývá taky něco kolem 3000 km, 13 dní za mnou, 13 přede mnou. Jsem zhruba v půlce cesty. Je tu docela klid, tak tu za sepíšu kus deníku a přespím. Už se smráká a ani se mi nechce věřit hodinám, že právě odbila půlnoc. No jo, jsem už jen pár kilometrů od nejsevernějšího místa mojí cesty, které bude někde vedle města Töri a za týden bude letní slunovrat. Přes mraky ale midnight sun nevidím.</p>

<p><a href="http://bohumirzamecnik.cz/blog/2014/scandinavia-road-trip-day-14/">Další den</a>.</p>
]]></content>
  </entry>
  
  <entry>
    <title type="html"><![CDATA[Scandinavia Road Trip - Den 12.]]></title>
    <link href="http://bohumirzamecnik.cz/blog/2014/scandinavia-road-trip-day-12/"/>
    <updated>2014-06-16T00:00:00+02:00</updated>
    <id>http://bohumirzamecnik.cz/blog/2014/scandinavia-road-trip-day-12</id>
    <content type="html"><![CDATA[<p>Finsko. Veselý průvodce, pohádkový les, hlava jak po neštovicích, kafe u zvonů, lesní spaní.</p>

<!--more-->


<p>Probudil jsem se na parkovišti vedle velké padlé borovice v parku Pyhä-Häkki a všude stále krásný klid. Obloha ale už byla šedivá a na obzoru se rýsovaly černé mraky. Včera bylo krásně, ale dneska bude pršet. Nedaleko dřevěné brány do parku zastavilo bílé auto a z něj vylezl chlapík, co vypadal jako brácha Maria z klasické osmibitové hry Super Mario Brothers. Zelená čapka, knírek, vesta s logem ptáčka s červenou chocholkou. To bude asi správce parku. Taky že byl, a jaký.</p>

<p>Hned jsme se dali do řeči a povídali jsme o všem možném přes hodinu. Byl moc milý a velmi rád si povídal s návštěvníky. Prostě správný člověk na správném místě. Ještě mi pomohl natankovat vodu, za chatou byla totiž studna. Prý kapilárami čerpají vodu z vrtu hlubokého asi 160 metrů. Ruční pumpa to pak vytáhne z rezervoáru už asi jen čtyři metry pod zemí. Voda byla křišťálové čistá a stejně tak studená. Flašek jsem měl celou sbírku, a tak jsem si odvezl nějkých 20 litrů. To mi může stačit skoro až domů.</p>

<p>No jenže jak jsme se tak zakecali a pěkně svítilo sluníčko, ještě jsem se taky chtěl projít to toho kouzelného lesa, na nejž jsem se tak těšil, a vzít taky nějaký foťáček. Tentokrát ne jen turisticky cvakat, ale taky si užít estetiku se starým Pentacon Sixem na svitkový film 6x6. To poctivé sklo a kov se pronese a na celodenní courání městem to není.</p>

<p>Zrovna zase vysvitlo sluníčko a já se konečně vydal na procházku. Kapky rosy na borůvčí se třpytily jak perly. Bylo mi jasné, že brzy přijde pořádné chcaní a taky jsem moc nechtěl namáhat bolavé koleno, tak jsem se rozhodl pro kratší, tříkilometrovou trasu. To byla taková nádhera v tom lese, že se to ani nedá popsat slovy. Prastaré borovice, smrky porostlé lišejníkem, malé borůvčí na mechu, tlející kmeny, ohořelé pařazy, kořeny prorostlé kamenitou cestou. Prostě to musíte zažít na vlastní oči.</p>

<p>Nafotil jsem pár filmů a už to lilo. Ještě, že jsem si vzal i velký deštník. Teď se zas dost hodil. Už jsem se bál, že jsem ty nejstarší borovice přešel, ale naštěstí značené byly dost jasně. Ta úplně nejstarší z roku 1518 přes deseti lety zahynula přirozenou smrtí a už měla opadanou kůru. Její vrtulově se kroutící kmen měl nějakých 85 cm v průměru. Ta aktuálně nejstarší žijící je o trochu štíhlejší, ale i tak je to borovice jak kráva. Na to, že ten kopec je jen taková písková duna pár metrů nad rašeliništi a není tam moc živin, tak se tam borovicím docela daří.</p>

<p>Daní za tuhle nádheru byli komáři. Ti jebavci lítali kolem mě celou cestu a žahali neskutečně. Jak jsem přišel, měl jsem ruce i celou hlavu rozpíchanou, že jsem vypadal, jako bych měl neštovice. No a pak jsem si vzpomněl, že vlastně v báglu mám repelent, nejen na klíšťata, ale i na komáry. Ach jo.</p>

<p>Už jsem se bál, že toho ve Finsku cestou moc nepotkám, ale tenhle les stál za to. Kdybych se celou cestu trmácel jen za tímhle a nic jiného nepotkal, i tak by ta cesta stála za to. Jestli někdy pojedu znovu do Finska, tenhle park nesmím vynechat. Správce říkal, že sem jezdí i dost Čechů a i v logbooku jsem mezi lidmi z celého světa nějaké našel.</p>

<p>Po návratu z procházky mi docela vyhládlo, k snídani jsem si před tím dal jen pár rozinek, takže to chce dohnat. No nic, cesta je cesta a musím pokračovat dál na sever směrem na Oulu. Správce mi poradil, abych se stavil ještě na pobřeží v městě Raahe, že tam jsou pěkné staré dřevené baráčky. Dnes jsem vyrazil moc pozdě, ve tři odpoledne. Valil jsem to po státovce a koukal, kudy na Raahe.</p>

<p>Cestou jsem se zastavil odpočinout si v Pyhajärvi. Měl jsem hroznou chuť na kafe a taky jsem chtěl sehnat další kredit na internet. Stál tam jeden motorest a kolem měl nějaké zvony. WTF? Asi tam bude někde kostel či co. Dal jsem si tedy kafe. Byla to teda spíš samoobsluha. Jako že si kafe nalejete z termosky, z konvičky mlíko, co došlo, a pak si to odnesete. No proč ne, nebylo to na místní ceny zas tak drahé a hlavě v tom byl kofein a vedle sezení. Konečně zas teplé kafíčko a mohl jsem vytáhnout macbooka a dopsat zas trochu z deníku.</p>

<p>Každou chvíli něco okolo bimbalo a všiml jsem si, že vlastně celý interiér i exteriér motorestu je posetý zvony všech velikostí, tvarů i materiálů. Asi ta paní správcová, nebo kdo to tam provozuje má posedlost sbíráním zvonů. Kdyby to ale byly jen nějaké malé porcelánové zvonečky, ale venky měli i obrovské kostelní zvony s německými nápisy, celou funkční zvonici a dokonce i jeden velký takový trochu šišatý zvon s japonskými klikyháky. No prostě někdo hází prachy do automatu, jiný sbírá zvony. Ale zajímavý.</p>

<p>Mobilní kredit na další den neměli a tak jsem pokračoval dál s tím, že nevím, od kolika hodin budu zas bez netu. Bylo už pozdě a zajížďku do Raahe jsem moc nestíhal, rozhodl jsem se tedy pokračovat přímo na Oulu a podívat se na něco dalšího zítra. Přímo do města se mi moc nechtělo, protože bych se tam určitě zamotal a taky co v centru. Víc mě zajímá příroda. Večerní sluníčko svítilo do očí, ale zato krajina vypadala úplně jako z HDR fotek, tak neskutečně kontrastní. Nakonec jsem zaparkoval ve městě Liminka, asi tak 10 km před Oulu, dal si svačinu a plánoval, kam to na noc hodit. U supermarketu vedle státovky to nebylo úplně romantické ani tiché. Ale aspoň by se tam dalo ráno nakoupit jídlo a nafta.</p>

<p>Z okolí mi padla o oka jedna cesta lesem, tak jsem tam zajel. Hodil jsem to do takové travnaté lesní odbočky v zatáčce. Šel jsem to vzadu obhlídnout a co nevidím, za keři už spí jeden motorkář, co byl rychlejší než já. Abych ho nerušil a aby on nerušil mě, dal jsem to na další lesní odbočku, něco jako stará nepoužívaná lesní cesta. To bylo mnohem příjemnější. Jedinou nevýhodu to mělo, že večer občas z dáli hučel nákladní vlak, ale jinak cajk. Taky začínalo být trochu kosa.</p>

<p>Dneska 269 km, celkem 2756 km. Zítra stále na sever směr Oulu, Tornio. Adieu Finsku a hurá do Švédska.</p>

<p><a href="http://bohumirzamecnik.cz/blog/2014/scandinavia-road-trip-day-13/">Další den</a>.</p>
]]></content>
  </entry>
  
  <entry>
    <title type="html"><![CDATA[Scandinavia Road Trip - Den 11.]]></title>
    <link href="http://bohumirzamecnik.cz/blog/2014/scandinavia-road-trip-day-11/"/>
    <updated>2014-06-15T00:00:00+02:00</updated>
    <id>http://bohumirzamecnik.cz/blog/2014/scandinavia-road-trip-day-11</id>
    <content type="html"><![CDATA[<p>Finsko. Slunečné probuzení, hranaté ameriky, studená koupel v jezeře, park se staletými borovicemi, trampské uspokojení u ohníčku.</p>

<!--more-->


<p>Ráno mě probudilo sluníčko, spal jsem v Lahti u přístavu. Lidi už venčili takové šedivé psy s celkem krátkou srstí a dlouhými fousy, něco jako přerostlá Dášeňka. Paníček měl na vodítku hned čtyři. Měl úplně stejnou kozí bradku jako ti psy. Jen neměl šedivou srst. Ostatně dlouhé blonďaté brady jsou tu velmi populární. Tak jsem si řekl, že bych se taky mohl vyvenčit. Park byl ráno fakt pěkný, rosa se třpytila, fontána tryskala a kachny si probíraly peří. Jeden strom vedle jezírka byl celý bílý, byl totiž obalený v pavučině od nějakých housenek. Něco podobného jsem nedávno viděl i v Čechách kolem vlakové trati.</p>

<p>Dál se mi po dálnici nebo po hlavní státovce moc nechtělo, radši bych viděl i kraj. Na silnici jsem míjel jednu starou ameriku za druhou, samý Ford Mustang, nebo něco hranatého a bublající motory. Radost pohledět. Byla neděle, sluníčko a tak si Finové vyjeli na projížďku. Vzal jsem to nahoru směrem na město Jyväskylä západní cestou po silnici nižší třídy. Krajina se na mě skoro usmívala. Najednou jsem se octnul v nějaké malé vesničce u jezera a na molu tam rybařili tátové s dětmi. Taky jsem konečně chytnul jednu Shellku, naftu měli za 1,484 EUR/l.</p>

<p>Jel jsem pořád na sever a říkal si, co bych si tak tady ve Finsku prohlédl. Dopředu jsem totiž vůbec nic neplánoval. Jen tak poslední noc jsem si tak zhruba naskicoval cestu s tím, že budu mít připojení k netu a konkrétní plán si připravím tak den předem. Docela užitečné může být orientovat se podle geokešek, ty vždycky bývají na zajímavých místech. Jenže v telefonu mám akorát aplikaci Geocaching Intro, která zobrazuje jen kešky v blízkém okolí do pár set metrů.</p>

<p>Podíval jsem se tedy spíš na nějaké stránky s turistickým průvodcem po Finsku, co bych tak po cestě navštívil. Nejbližší a docela zajímavé místo byl národní park Pyhä-Häkki, pár desítek kiláků na sever, západně od Viitasaari, přes které stejně chci jet. Prý tam jsou nějaké staré borovice a fotky vypadají pěkně. Dokonce píšou, že se tam dá i kempovat a je tam i ohniště. Super, konečně po deseti dnech cesty si udělám teplý zázvorový čaj, na který se tak těším. Dnešní cíl byl tedy jasný.</p>

<p>Cestou jsem se zastavil na nějakém odpočívadle mezi dvěma jezery. Napadlo mě, že bych se taky mohl konečně vykoupat. Jednak, abych zkusil finské jezero, jednak protože jsem se posledně koupal v Polsku a od té doby jsem nenašel žádnou sprchu nebo couch hosta, kde bych přespal. Ne že bych nějak hrozně smrděl jako humusák, ale prostě se mi chtělo do vody.</p>

<p>Škoda, že jsem si na to nevzpomněl v poledne, když tak krásně svítilo sluníčko. Teď bylo pod mrakem a trochu zafukovalo. Ale co, voda bude asi studená, jen se smočím, trochu si zaplavu a za chvilku jsem zase v autě. Voda byla studená, ne úplně ledová, ale na moc velké cachtání to nebylo. Udělal jsem pár temp, trochu se opláchl, osušil a hurá do teplého autíčka. Na zimní plavání s otužilci bych asi musel trochu víc trénovat.</p>

<p>Abych se dostal do parku Pyhä-Häkki, bylo potřeba sjet ze státovky trochu na západ. Vedla tam jen lesní štěrková cesta. Asi dvacet kiláků. Trochu mě překvapilo, že ve Finsku nejsou zas tak obvyklé vesničky s pár baráčky, poli okolo a pak les. Tady je prostě jen les, hlavní cesta a pak odbočky na jednotlivé samoty. Proč, to jsem se dozvěděl další den. V Česku můžeme sice nadávat na díry, ale zato asfaltky máme v každém zapadákově.</p>

<p>Sice sluníčko bylo ještě dost vysoko, ale už se blížil večer, tak osm devět hodin. Konečně cedule se šipkou doleva, parkoviště, krásná dřevěná brána a plot. Za bránou obrovská padlá borovice, taková chatka, kde lidi můžou volně přespat a za ní studna. To místo se mi hned na první pohled zalíbilo.</p>

<p>U chatky jsem potkal manželský pár, skoro místní, co bydlí asi tak 30 kiláčků odsud. S pánem jsem se dal do řeči, protože uměl aspoň trochu lámaně anglicky, paní by si taky ráda popovídala, ale finsky jsem jí vůbec nerozuměl.</p>

<p>Na mapce bylo vidět trasy kolem lesa a dřevěná cedule ukazovala, že tábořiště je u jezera tak 1,8 km lesní pěšinou. Nápisu Kotajärve jsem už docela rozuměl &ndash; kota je chata a järve je jezero. Super. Do báglíku jsem tedy nabalil všechno potřebné pro večeři a taky jsem vzal ukulele, že třeba se bude hodit, a šel jsem.</p>

<p>Ty jo, jen co jsem vstoupil do lesa, připadal jsem si jako v pohádce. Všude staré borovice a smrky, pěšina protkaná starými kořeny, kameny porostlé lišejníky, borůvčí. Za chviličku cesta opustila les a pokračovala přes bažiny, kde vedly jen takové můstky z borových kmenů. Nikde nikdo, jen nějaká volavka pípala, že jí ruším.</p>

<p>Místy byla bažina jen taková travnatá, ale místy tam bylo docela mokro a já si říkal, že bych měl dát bacha, abych tam i s večeří nezahučel, jak jsem se kochal okolím. Biotop se měnil skoro každých sto metrů. Jednou les, podruhé bažina, pak zas taková ochmýřená tráva, sem tam potůček. Prostě žádná nuda.</p>

<p>Po chvíli chůze a kochání se začalo rýsovat jezero, na jehož klidné hladině se třpytilo sluníčko. Naproti starému molu stála boudička s pecí, roubený dřevník a vedle ohniště. Všechno krásně vybavené, sekyrka, kbelík s vodou na hašení, pár pánviček. Co víc si přát. A hlavně nikde nikdo, žádná auta hučící na obzoru, žádné stopy od letadel na modré obloze, jen naprosté ticho a občas šplouchnutí od kachen přistávajících na hladině.</p>

<p>Tak jsem si rozdělal oheň a pivo. Zbyly mi ještě jedny Svijany. Do pítka od čutory vodu na čaj se zázvorem, do ešusu pěkně sádlíčko, cibulku, fazole a hlavně pořádně zakapat papričkovou omáčkou. Když bylo všechno připraveno, konečně jsem si mohl pěkně jen tak sednout, upíjet ty Svijany a odpočívat. Jen ti komáři jebali jako umanutí, nějaký kouř jim vůbec nevadil. Po vydatných fazolkách jsem ještě vytáhl ukulele a pár trampských písniček. Za tímhle jsem se celou tu dobu trmácel. Už se blížila půlnoc a sluníčko teprv před chvilkou zapadlo. Člověk by řekl, že je tak osm.</p>

<p>Ale ještě na mě čeká park a 500 let staré borovice. Ty dám až zítra. Snad nebude moc pršet, i když hlásí, že asi jo. Dneska mám v kolech 276 km a ještě pěkných pár kilásků v nohách, snad mě zítra nebude bolet koleno.</p>

<p><a href="http://bohumirzamecnik.cz/blog/2014/scandinavia-road-trip-day-12/">Další den</a>.</p>
]]></content>
  </entry>
  
  <entry>
    <title type="html"><![CDATA[Scandinavia Road Trip - Den 10.]]></title>
    <link href="http://bohumirzamecnik.cz/blog/2014/scandinavia-road-trip-day-10/"/>
    <updated>2014-06-14T00:00:00+02:00</updated>
    <id>http://bohumirzamecnik.cz/blog/2014/scandinavia-road-trip-day-10</id>
    <content type="html"><![CDATA[<p>Estonsko, Finsko. Lodí do Helsinek, Finové si vezou basy piv, důkladná prohlídka u celníků a &hellip; no nechte se překvapit, jak to dopadlo.</p>

<!--more-->


<p>V noci se mi zdálo něco o střílení z kuší nebo takových malých luků. Asi to bude tím, že jsem včera na tržišti viděl jeden takový stánek se dřevěnými zbraněmi na hraní a pán mi pár opakovacích kuší ukazoval. No byla to spíš hračka, na <a href="https://www.youtube.com/watch?v=Kb_QgbSnDZk">mistra praků</a> a jeho mega praky to je trochu krátké.</p>

<p>Myslel jsem, že zastrčené místo bude klidné, ale od rána tam šlo pár lidí se psem. Všichni ale v pohodě, nikdo mě nevyháněl. Taky proč, že jo? Ok, takže všechno snad připraveno na plavbu a můžeme vyrazit do přístavu. Myslím, že den v Talinnu stál za to a bylo by velká škoda spěchat dál, jen kvůli tomu, že jsem si večer před cestou vytyčil nějaký hrubý plán cesty. Kilometry se dají v pohodě dohnat po státovkách ve Skandinávii, když bude potřeba.</p>

<p>Trajektem jsem ještě nikdy nejel. Větší lodí asi jen jednou, z Chorvatska do Benátek, ale s autem ne. Ticket jsem si koupil přes net na portálu <a href="http://directferries.cz/">directferries.cz</a>. Vyhledávání relativně cajk, ale když hledáte víckrát po sobě se stejnými parametry, jen v různých časech, je to úplně na piču. Vůbec si ty parametry neumí zapamatovat a musíte to pokaždé zadávat znovu. Ale aspoň se dá zaplatit kartou a mailem vám přijde potvrzení s číslem rezervace.</p>

<p>Pak jen přijedete do přístavu na správný terminál, slečně v budce se závorou dáte tohle číslo a ona vám vytiskne tickety pro auto a pro osobu, které pak nikde stejně nepoužijete. Pak jen zajedete přes celnici k molu do fronty a čekáte. Celník neprohledává auto, ani se vás neptá, kolik vezete litrů piva, nebo jestli máte v kufru přistěhovalce, prostě jen ukáže, že máte jet doleva. Nakonec vám paní v zelené vestě ukáže, že máte zastavit tady. Myslel jsem, že to bude složitější, ale bylo to fakt easy, že to zvládne snad i cvičená opice.</p>

<p>Pro jistotu jsem přijel radši brzy, takže jsem si v přístavu s ostatními auty chvilku počkal a mohl si prohlédnout, jak to vypadá. Kolem jedenácté přijela Finlandia, fakt velká modrá loď. Na vršku hučícího kolosu, který je nad hladinou vysoký asi jako desetipatrový panelák se točily radary a někde na můstku to řídil kapitán, aby se náhodou loď někde nepoškrábala.</p>

<p>Přemýšlel jsem, jak se loď asi otočí, aby zaparkovala zadkem k nájezdové rampě, ale v tom se začal otevírat předek a z něj se spouštěla ještě jedna rampa. Za chvíli už z útrob lodi vyjížděl jeden kamion za druhým, pár karavanů, nějací cyklisti a pak skoro nekonečný zástup osobáků. Nahoře v terminálové chodbě zase pro změnu davy cestujících. Asi jako Noemova archa. Za notnou chvíli jsme mohli najet i my, co jedeme z Estonska. V lodi je několik pater parkovacích míst a všude ukazují lidičky v zelených vestách, kdo má kam zajet.</p>

<p>Takže autíčko zaparkované a můžu vyrazit nahoru na palubu. Míjím hrací automaty, jeden bar vedle druhého, až se dostávám na horní otevřenou palubu, kde je dobrý výhled. Ale taky pěkně fouká. Škoda, že mám jen kapucu a čepici jsem si nechal v autě. Spolu se mnou tam nahoře cvaká fotky dost dalších lidí. Výhled je fakt pěkný. Do toho hlubokým hlasem pobrukují dieslové motory a z komínů se valí tmavý dým.</p>

<p>Poté, co jsem se fotograficky nabažil, loď už vyplouvala z přístavu, přesně na čas. Posledních pár fotek a do tepla. Pěkně kafíčko, najít sedačku s výhledem na moře a můžu psát další díl deníku. Takže vzhůru do Helsinek!</p>

<p>Po moři je to z Talinnu do Helsinek nějakých 90 km za dvě a půl hodiny. Neprší, usmívá se sluníčko, moře je klidné a loď ani moc nehoupe. Všude kolem je pochopitelně slyšek finština, ze které nerozumím ani jediné slovo. Plavba je asi krátká, takže se Finové zatím nepotácí tak, jak vyprávěl motorkář Manfred, nicméně všude jsou vidět ke kufrům přibalené basy piv, pardon kartony plechovek. Dva dny deníku mám dopsané, vlny se lehce zvedají a na obzoru se rýsuje finská země, tak abych šel zas fotit.</p>

<p>Loď připlouvá do přístavu, nesrozumitelný hlas v rozhlase patrně říká, že se řidiči mají odebrat ke svým autům. Dole v garáži si připadám jako ve vaultu. Kdo někdy hrál starou počítačovou hru Fallout, ví přesně, co tím myslím. Velká hala s kovovými stěnami a nápisy &ldquo;no smoking&rdquo;, přítmí, všude to hučí, občas něco bliká a jsou slyšet podivné industriální zvuky. Ještě tam chybí za rohem mutanti s raketomety. Ale to už mává pán v zelené vestě.</p>

<p>Za chviličku už vyjíždíme na Finskou pevninu. Ještě projet celnicí a hurá na procházku do Helsinek. Jeden z celníků ale na mě ukázal rukou &ldquo;to the right&rdquo; a pak &ldquo;your papers&rdquo;. Ok, cajk, jen si prohlídne pas, techničák, případně dokument o půjčení auta a jedu. Jenže on si prohlédl papíry, podíval se do kufru a řekl jen &ldquo;follow me&rdquo;. Projeli jsme kolem kamer zase zpátky k lodi a já si říkal, WTF? Jsme snad v Schöngenu, tak proč by měl měl zas posílat zpátky na loď?</p>

<p>Přijeli jsme k takové hale a on se na mě beze slova chvíli díval. &ldquo;Is there any problem?&rdquo; &ldquo;Just get into the hall and step outside.&rdquo; Hm, takže mě budou asi zkoumat pod lupu, jestli něco nepašuju. Celnice mi řekla, ať si vyndám věci z kapes a jestli nemám něco nebezpečného. Akorát tak kudličku na mazání sádla a pár plechovek piva ze zemí, které jsem navštívil. Pak mě celník prohmatal, jestli nemám snad pistoli, nebo pás s trhavinami a celnice mě zavedla do takové zavřené budky s mléčnými okny, ať tam počkám. Měly tam jen lavičku a topení a mě se chtělo hrozně spát.</p>

<p>V hlavě mi běhalo, co bych tam mohl tak mít, co by se jim nelíbilo. Možná dobře, že jsem se ještě zbavil tuhého lihu na vaření, protože to je hořlavina a na loď asi moc nepatří. A taky je prý zdraví škodlivý. Ale nic moc mě nenapadalo. Co když mě pošlou zpátky? Pojedu zas stejnou trasu, nebo to hodím jinudy. Ale proč by to dělali, když jedu do Finska tak akorát pustit chlup, že jo?</p>

<p>Po asi půl hodince přišla celnice zpět a řekla: &ldquo;Put you things into the car and go.&rdquo; Super, takže nemusím se vracet a můžu pokračovat do Skandinávie! Jeden z celníků mi pak ještě trochu pomáhal dát věci do auta a trochu jsem s ním pokecal. Prý taky fotil, tak když viděl stativ, ptal se mě jestli fotím spíš přírodu nebo lidi. Ještě mi poradil, jak je to s limity na pivo a kempováním v přírodě. Prozradil mi, že jim přišel podezřelý kufr, který měl neoriginální překližkové dno. Pango to stavěl, aby tam mohl dát velký reprák a navrch rozkládací postel. Celníkům ale připadalo, že je to ideální prostor na pašování nějakého velkého pytle se šňupacím práškem. Nakonec mě ještě autem ukázali, jak z přístavu ke kruháku a mohl jsem jet.</p>

<p>První věc v další zemi bylo zaparkovat a sehnat datovou SIMku. Chvíli jsem kroužil ulicemi okolo přístavu, až jsem našel jedno volné místo u parkovacího automatu. Vypláznul jsem dvě éčka za hodinu parkování. Trochu divné mi ale přišlo, že tam není čas do 17:45, ale do 10:00. Hm, asi to mají nějaké rozbité, lepší mít lístek, než pak platit pokutu. Šel jsem pár bloků do nedalekého R-kiosku a už se ptal po předplacené SIMce, kterou jsem si předtím vybral na wiki. Říkám Suolahti. Prodavač ale, myslíte Saunalahti, že jo? Jo jasně. Spletl jsem si to s městem, kde jsem chtěl spát.</p>

<p>Za pár minut jsem hodil micro-SIMku do mobilu, nastavil a zas jsem byl v civilizaci. Návod krásně anglicky, včetně nastavení APN, kdyby to nešlo automaticky. Neomezené připojení 2 EUR na den. Tohle byla zatím nejjednodušší SIMka. Ok, tak mám připojení, teď bych se mohl trochu porozhlédnout po městě a vyrazit dál.</p>

<p>Další parkovací automat měl zase na hodinách 9:00 a to mi přišlo divné. Zkusil jsem tedy zadat nápis na displeji do překladače a hodilo mi to &ldquo;Free parking&rdquo;. Aha, ona je vlastně zase sobota. Tím pádem vůbec nemusím spěchat. Takže loď posunutá o pár dní se vyplatila hned dvakrát. No ale stejně jsem si zašel zpátky do auta pro čepici a svetr, protože u moře festově foukalo a bylo zima.</p>

<p>S foťáčkem jsem tedy mohl vyrazit do centra, prohlídnout si architekturu, starý přístav a tak. V hlavním parku, něco jako u nás Václavák, bylo už zdálky slyšet metal (co taky jiného ve Finsku, že jo?) a okolo postávali a houpali se do rytmu staří fousatí rockeři s plechovkou piva i běžní kolemjdoucí. Na pódiu pět maldých vyzáblých kluků s dlouhými vlasy (buď blonaďatými, nebo nabarvenými na černo) hrálo docela slušnou muziku. Stylem mi nejvíc připomínala asi Iron Maiden. Na stacku od Marshala měli název kapely Sanatorium.</p>

<p>Pak jsem ještě zašel do přístavu, kolem lachtanů plivajících proudy vody do fontány, až mě zaujala krásná dřevěná fregata. Jmenovala se Gerda a byla fakt moc hezká. Na pevných stěžních a ráhnech bylo napnuto tolik lan, že se v tom člověk ztrácel. Takhle si asi musí připadat laik, když kouká programátorovi přes rameno.</p>

<p>Dál jsem to vzal po dálnici na sever až do města Lahti, což prý znamená záliv. Krajina podobná trochu jako v Estonsku, ale víc kopečků. Kolem dálnice zase moře kytiček, ale tentokrát nebyly žluté, ale modrofialové, něco jako náprstníky. Narozdíl od předchozích zemí jsou ve Finsku rychlostní limity nižší, město sice 50, ale mimo město 80, občas 100 a dálnice 100 nebo 110. Lidi to většinou docela respektují a zběsile nepředjíždějí. Ta osmdesátka se mi líbí, připadá mi velmi pohodlná. Jak jsem se tak kochal stále se proměňující přírodou okolo silnice, vrtalo mi hlavou, že tu něco nehraje. Aha, kde jsou kamiony? Možná to bude tím, že je sobota, tak někde odpočívají.</p>

<p>Začal jsem mít chuť na svačinku a auto taky. Tak jsem mu trochu doplnil. Pro Diesel u Neste Oil byl tuším za 1,549 EUR za litr. Ostatní věci na pumpě taky nebyly moc levné. Ale oproti Norsku to ještě asi jde, co jsem slyšel. Na dálnici to při plné rychlosti taky pěkně žere. Místo 4 litrů na sto, víc než 5. Asi lepší bude buď jet pomaleji, ale radši to vzít po menších cestách, kde aspoň bude vidět víc krajiny a měst.</p>

<p>Večer jsem dorazil do Lahti, což je takové spíš větší město. Dojel jsem až na takové menší parkoviště u parku s jezírek. Ukázalo se, že hned vedle za podchodem leží přístav pro různé jezerní čluny a plachetnice. Vedle mě stál karavan, takže asi není problém tu přespat. Když jsem na noc rozdělával zadní sedačky, pěkně jsem si zanadával, jak mi to ti celníci pojebali, že je to celé zaseknuté. V dřevotřískové desce jsou tam totiž nějaké vyrvané vruty a na jedné straně deska trochu padá a je ji potřeba nadzvednout, když se zandavá sedačka. Večer jsem se prošel kolem přístavu a jezírka, moc pěkné. Za dnešek asi 90 km lodí a 127 km autem. Zítra bych si přál ale vykoupat se v jezeru a dát si konečně už nějaký ohýnek.</p>

<p><a href="http://bohumirzamecnik.cz/blog/2014/scandinavia-road-trip-day-11/">Další den</a>.</p>
]]></content>
  </entry>
  
  <entry>
    <title type="html"><![CDATA[Scandinavia Road Trip - Den 9.]]></title>
    <link href="http://bohumirzamecnik.cz/blog/2014/scandinavia-road-trip-day-09/"/>
    <updated>2014-06-13T00:00:00+02:00</updated>
    <id>http://bohumirzamecnik.cz/blog/2014/scandinavia-road-trip-day-09</id>
    <content type="html"><![CDATA[<p>Estonsko. Řehtající probuzení, vyvrcholení pobaltské turistiky v Talinnu, plný břich indické masaly, uťapané mokré nohy, arktický ležák.</p>

<!--more-->


<p>Ráno mě neprobudilo sluníčko, ale hlasité ííhaháááá! Z ohrady na mě koukal hnědý kůň a šklebil se na mě. No jo vlastně, zaparkoval jsem vedle hypodromu. Kůň se zřejmě hrozně nudil, neustále toliž chodil kolem do kola a neměl do čeho by píchnul. Jen občas se u něj zastavily maminky z dětma, nebo babičky a natrhaly mu nějaké lupení. Ve vedlejších ohradách bylo koňů ještě víc a zdálky se začal pravidelně ozývat klusot skupiny koní &ndash; zrovna se totiž jely dostihy.</p>

<p>Jelikož jsem si objednal rezervaci na trajekt až na sobotu, mám tedy celý den na to, abych si mohl prohlédnout Talinn. Nejvíc mě lákalo samozřejmě historické jádro, a když bych měl čas, ještě bych mohl navštívit nedaleký skanzen Rocca al Mare. Nejdřív bylo ale potřeba trochu natankovat a taky jsem si říkal, že by nebylo úplně od věci se předem poptat v přístavu, co a jak, abych to pak nemusel řešit na poslední chvíli. Srandovní byla na jedné hospůdce deska s menu s nápisem Starobrno.</p>

<p>Chvíli jsem se motal po hlavní třídě a hledal nějakou vhodnou pumpu. K jedné jsem dorazil, šupnul hubici do nádrže a ono nic. Říkám si, to je divné, že by jim došla nafta, nebo co? Pak mi ale došlo, že ta budka vedle je automat a platí se předem. Vrazil jsem tam kartu, vyťukal požadovanou částku &ndash; ale kartu mi to vrátilo, že prý nějaká chyba v matrixu, či co. Řidič malého náklaďáku, co tankoval vedle, říkal, že to není moc dobrá síť pump, ať radši zkusím jinou.</p>

<p>Další pumpa byla už naprosto v pohodě. Jen jsem to k ní asi nemusel brát zkratkou otočkou na křižovatce. Překvapilo mě, že skoro u každé pumpy jsou platební terminály, takže se člověk může obsloužit sám. Někdy u pumpy není ani baráček s obchodem, čistě jen stojan s terminálem na kartu a pár kamer.</p>

<p>Netankoval jsem ale plnou, protože jsem si říkal, že snad ve Finsku potkám nějakou Shellku a natankuju FuelSave Diesel. Možná bude lehce dražší než v Estonsku, ale žere míň. Super na pumpách je, že pak člověk nemusí hledat veřejné záchodky někde v centru. Parkovací místo jsem našel kousek za placenou zónou jen asi kiláček od středu.</p>

<p>Po ranním stresu v ulicích konečně pohodička, foťáček a jde se do města! Už zdálky mě vítala masivní kulatá bašta a starobylá zdobená brána. Najednou jsem se ocitnul v jiném světě. Nádherné starobylé baráčky všude, kam se podíváš, většinou krásně zrekonstruované. Talinn snad nebyl vypleněn, takže se toho za mnoho staletí dochovalo hodně. Na každém druhém domě cedule s příběhem a zajímavými informacemi.</p>

<p>Starobylé město ale láká hodně turistů, takže občas jsem si připadal jak na Starém městě v Praze. Kromě angličtiny ale byla nejvíc slyšet ruština, a to jak u turistů, tak i u místních. Na každém kroku kavárničky, bary, krámky se suvenýry a tak. Ale relativně vkusné. Mezi uličkami jsem narazil i na pěkný krámek s pivy z celého světa. S holčinou, co tam prodávala, jsme pěkně pokecali a nakonec jsem si i jednu místní IPA odnesl.</p>

<p>Na hlavním náměstí se pod plachtami krčili prodejci na tržišti. Bylo vidět všechno možné, od pletených čepic se severskými vzory, přes krásné vyřezávané lžíce, jantarové šperky až třeba po šproty. Zas relativně přirozené a vkusné, ne takový umělý paskvil jako na Staromáku. To mě těšilo.</p>

<p>Přes den docela pršelo, místy bylo jen zataženo, místy docela fest foukalo. Deštník zas přišel vhod, i když se s ním trochu hůř fotilo. Třeba nahoře na vyhlídce na pevnosti. Prostě všude tolik míst k prohlížení, příjemná atmosféra, že se to těžko popisuje slovy. Víc asi uvidíte na fotkách. Jestli chcete někdy vyrazit na výlet jinam, než do Jižní nebo Západní Evropy, Talinn v Estonsku můžu rozhodně doporučit.</p>

<p>Říkal jsem si, že bych si taky mohl dát mezi tím celodenním chozením i trochu oraz a dopsat zas pár dní deníku. Cestou kolem jedné z hradeb mě zaujala cedula Chakra &ndash; Indian Restaurant. Je pravda, že jsem se dopoledne pořádně nasnídal &ndash; tek, celozrného toastového chlebíku se sádlem a cibulkou &ndash; ale už byly tak tři hodiny. Vida na cedulce s menu Murg Masala se dvěma papričkami a Naan bread, začal jsem slintat. K tomu nálepka TripAdvisor 2012 Winner. Nebylo co řešit, tradiční estonskou kuchyni pro dnešek oželím. Sklepní restauraci zdobil fakt krásný interiér v indickém stylu, obsluhovaly ale pěkné hnědovlasé Estonky, indické rysy teda rozhodně neměly.</p>

<p>Kuřecí masaly s rýží byl fakt kopec, že jsem myslel, že to po té konzervě fazolí nedám. Chuť luxusní, omáčka v krásně zdobeném kovovém koltíku, jen bych do menu dal tak max. jednu papričku. Asi jsem moc držka plechová. I když je pravda, že takové vindaloo, co jedl Lister z Red Dwarfu mě před lety druhý den pěkně prohnalo. Myslím, že tuhle restauraci cestovatelé z TripAdvisoru ocenili právem.</p>

<p>Po takové porci se mi ale začaly klížit oči. Byl teda asi nejlepší čas zkusit najít tu pěknou kavárnu, kterou jsem potkal hned na začátku prohlídky města. Capuccino měli moc dobré, obsluha příjemná. Holek a kluků za barem tam lítalo fakt dost a turistů tam měli požehnaně. Konečně jsem měl chvíli na to, abych zas dopsal jeden další den deníku.</p>

<p>Navečer jsem zkusil ještě odlovit nějakou kešku v parku. Místo jsem našel, ale kešku bohužel ne. Nohy už mě kolem osmé deváté večer docela bolely, skanzen byl už zavřený a tak byl nejlepší čas najít si zas nějaké klidné místo na spaní. Myslel jsem, že třeba bude nějaký starý baráček vidět přes plot skanzenu, ale všude byly stromy. Nakonec jsem našel takovou pěknou cestu nedaleko jezera za vilovou čtvrtí.</p>

<p>Snažil jsem se vyvětrat, ale komáři mě pěkně pozobali. Horší bylo, že oboje pevné boty mám mokré. Ty kožené přes den moc nevyschly, i když jsem je vycpal papírem. A ty druhé zimní jsou po celodenním chození v dešti taky pěkně prochcané. Budu ještě muset vymyslet, jak je pořádně vysušit, když teď tolik nepraží sluníčko. Asi nějaká kombinace papíru a teplého foukání v autě.</p>

<p>Večer jsem ještě ochutnal finské pivo Lapin Kulta Arctic Malt Dark Lager a pustil se do dalšího blog postu. Moc mě těší, že se mi pár lidí na FB ozvalo, že se jim ty moje kecy vlastně docela líbí a těší se na další pokračování. Dík :)</p>

<p>Ještě dobít baterie, nastavit budík, abych nezaspal. Ráno abych byl před jedenáctou v přístavu a ve dvanáct odplouváme směr Helsinki.</p>

<p>Když jsem dopil a dopsal, byla už půlnoc, i když venku to tak vůbec nevypadalo. Normálně bylo šero, že se dalo docela i číst. Holt čím dál na sever, tím jsou v létě noci kratší a za týden je dokonce i letní slunovrat. Ty jo, třeba bych mohl vidět i nějakou polární záři. Těžko říct, uvidíme.</p>

<p><a href="http://bohumirzamecnik.cz/blog/2014/scandinavia-road-trip-day-10/">Další den</a>.</p>
]]></content>
  </entry>
  
  <entry>
    <title type="html"><![CDATA[Scandinavia Road Trip - Den 8.]]></title>
    <link href="http://bohumirzamecnik.cz/blog/2014/scandinavia-road-trip-day-08/"/>
    <updated>2014-06-12T00:00:00+02:00</updated>
    <id>http://bohumirzamecnik.cz/blog/2014/scandinavia-road-trip-day-08</id>
    <content type="html"><![CDATA[<p>Estonsko. Vlhký den, z Poikvy do Kundy a dalších funny měst, nečekané setkání a zasvěcení do tajného klubu, chutná IPA u dostihového závodiště, kterým trajektem jet?.</p>

<!--more-->


<p>Ráno jsem se na pěkném parkovišti naproti růžovému zámečku vyspal pěkně do růžova. Co ale růžové nebylo, začalo padat z oblohy. Teda ne že by padalo něco hnedého, to zas ne, ale prostě po týdnu veder se zatáhlo a přišla bílá vlhká deka. Celý den byl takový vlkhý.</p>

<p>Možná to byl dozvuk té obrovské bouřky v Německu, kdy se nebe zatáhlo úplně do černa a padaly kroupy jak brambory. Tady jen lilo jako z kropítka. Ještě cajk, že jsem s deštěm počítal už před odjezdem a nabalil si i nějaké pohory, bundu a dokonce i deštník. I když ten není úplně známka punku, ukázal se jako klíčový.</p>

<p>K zámečku se začaly sjíždět lidi jak vosy, ale jako pořádná sršeň dopoledne bzučel křoviňák, kterým místní dva kluci osekávali kopřivy okolo parkoviště. Ten druhý hrabal. Dopoledne se neslo ve znamení odpočinku &ndash; v klidu jsem se najedl, prohlídnul a ofotil zámeček a hlavně starou kamennou stodolu s čápem. Vedle zámečku teče něco mezi říčkou a bažinou a v ní rostou přesličky. Nebo plavuně? Už si to z biologie moc nepamatuju, jen vím, že to v pravěku bylo dost velké a zkamenělo to. Tyhle byly malé a zelené. A bylo jich celé koryto.</p>

<p>Jen co jsem někdy v jedenáct vyjel směr Kunda, značka mi připomněla, kam jsem se to ještě chtěl zastavit. Bylo na ní napsáno &ldquo;Poikva 8 &ndash;>&rdquo;. Průměrně sběhlý čtenář ve věcech rozmnožovacích, jistně už tuší, že jde o takový malý předkrm k večernímu hlavnímu chodu. Případným čtenářům, kteří čtou napřeskáčku a ne od začátku, připomenu, že jsem již navštívil Dziewkovice, Kokotek a Seredžius a dnes mířím do Kundy. A to ještě nevím, kolik dalších úlovků do sbírky mne dnes čeká. Cesta do &ldquo;pochvy&rdquo; byla hladká asfaltová, z pochvy to ale trochu drhlo &ndash; po štěrku.</p>

<p>Po cestě jsem byl opět velmi štastný, že jsem si stihnul koupit nové pořádné stěrače. Díky nim jsem viděl i v tom největším lijáku &ndash; a že přišel. Kolem poledne jsem se stavil v Paide v místním supáči trochu doplnit zásoby. První jsem zamířil mezi piva &ndash; přeci jen nechci přijet domů s prázdnou. Mezi velkým výběrem piv mě na první pohled zaujal Černovar a Zlatopramen. Czech Import. Měli tam ale i pravou India Pale Ale od Fuller&rsquo;s, &ldquo;brewed besides the Thames river&rdquo;. Zatím jsem pil jen českou IPA &ndash; Raptora Matušky. Večer jsem si dal na uklidněnou &ndash; mňam. U kasy měli i Elisa refill ticket za 1 EUR &ndash; pro další den připojení na net. Prostě jsem dostal jen další lístek vyjetý z termotiskárny a na něm číslo do nabití kreditu. Jednoduché a praktické.</p>

<p>Deštivou cestou na sever najednou u města Siedla vidím nalevo větrný mlýn. Říkám si, krajina i životní úroveň mi připadala jako v Holandsku, ale větrný mlýn? To se snad nějak opičej? Mlýn ale vypadal lákavě, tak jsem tam zajel. Nádhera! Krásný starý větrný mlýn v nejlepší kondici. Ono totiž tady do Estonsku větrné mlýny přišly snad z Německa a v době jejich největší slávy jich tu bylo na 300. Tenhle je jediný zachovalý a relativně nedávno kompletně zrekonstruovaný. Dnes je v něm muzeum.</p>

<p>Je půl druhé, vlkho až na pytliku a já konečně přijíždím do vysněné Kundy! Myslel jsem, že takové důležité město bude mít stejně velkou značku jak ta ostatní, ale značka byla jen mrňavá. Hodil jsem to hned za kruhákem a pln elánu šlapal kolem krajnice s iphonem k té značce. Plný radosti cvakám selfie. Dámy a pánové, právě jsem v Kundě!</p>

<p>No ale co tady je tak k vidění? Za sebou vidím velkou cementárnu. TripAdvisor praví, že kromě toho, že tu pálí cement už dlouhá léta, je tu ještě zajímavý kamenný kostelík, co má zvon mimo věž a celý je orientovaný opačně &ndash; na západ. A taky, že jo. No pak ještě první baltská hydroelektrárna a přístav. A to je asi tak vše. Sjel jsem dolů k vodě a vyrazil s foťákem, že cvaknu nějaké romantické molo a lodě, co vozí cement. Kousek ode mě ale zaparkovalo další auto s koly na střeše. Když se vracím zpátky od vody, kde nebylo vůbec nic k vidění, zdravím pána z toho auta, vedle jen jeho paní, a on na mě &ldquo;Dobrý den&rdquo;. Cože? To jsou tady Češi?</p>

<p>No fakt, že jo! Manželé, co pracují v Petrohradu si udělali trip do Talinnu &ndash; prý aby si taky trochu odpočali od těch Rusáků a cestou se stavili v Kundě a projeli se na kole. Jenže pršelo. Prozradili mi důležité tajemství. Existuje totiž <a href="http://pobalti.wz.cz/kunda.htm">klub Kunďáků</a>, lidí, typicky Čechů, kteří při návštěvě Estonska zavítají obligátně do Kundy a zapíšou se do Kundodeníku. Ten je ukrytý hned naproti značce na silnici od východu u kamenné zdi a je schovaný jako klasická regular keška &ndash; v plastové krabici pod kameny.</p>

<p>Poté, co jsme pokecali, jsem se vydal zapsat se do onoho slavného deníku. Byl tam, sice celý vlkhý (jak jinak) a plesnivý, ale byl tam. Ofotil jsem si nedávné zápisy a jeden taky přidal. Tím tedy byl kundí úkol splněn a zajížďka nebyla marná.</p>

<p>Cestou na Talinn se ale náchází víc srandovních měst a vesniček. Pár jich je u jednoho národního parku &ndash; takového velkého lesa. Dobrý důvod podívat se po venkově a nehnat rovnou na dálnici. Dalším cílem byla Vihula. Co mě ale překvapilo a v mapě jsem předem ani nenašel, byla vesnice Vole. Kromě toho byly k vidění i města jako Kobra, Vosa, Vosupere, ale to je slabý. Z Vihuly jsem to vzal lesní cestou do osady Mustoja.</p>

<p>Vedla tam hlubokým lesem jen štěrková cesta plná děr. To, za co bych v některých místech Varšavy líbal ruce, byla asi nejhorší cesta během mé cesty po Estonsku. Projet se dala v pohodě na trojku. Aby byl dojem umocněn, krápání se zrovna v tu chvíli proměnilo ve fakt pořádný slejvák. Dokonce jsem zjistil, že stěrače mají ještě jeden režim, kdy kmitají, že by z toho epilepik dostal pomalu záchvat.</p>

<p>V Mustoje, kousíček od moře, stálo na samotě uprostřed lesa jen pár pěkných baráčků. Tak jsem si přes sklo cvaknul ceduli, otočil se a mohl s klidným srdcem zamířit na Talinn. Na dálnici mě zas překvapila odleduplnost místních. Limit 110 a všichni jeli kolem těch 110, ne že by to někdo střihal 180 a dělal jednu myšku za druhou. Ale možná je to tím, že dálnice byla relativně volná a pršelo.</p>

<p>Po dálnici to bylo do Talinnu kousek. Jak člověk vjel do města, změnila se na magistrálu &ndash; zahloubenou do země. Kolem jste viděli místo betonu vrstvy skály. Malebné jako na starém hradě. To jsem ještě netušil, že z tohohle kamene je postavené celé staré město. On totiž Talinn má krásně zachovalé středověké jádro, které sem jezdí očumuval mraky turistů.</p>

<p>Přemýšlel jsem kam to dát na noc, protože centrum je docela fest placené a v okolí je dost živo. Nakonec jsem našel jednu hezkou uličku u lesa vedlo dostihového závodiště. Místo příjemné, auta nehlučela, ptáci štěbetali, jen tam chodili na procházky zástupy lidí &ndash; večer i dopoledne.</p>

<p>Než jsem šel spát, řešil jsem, jak to udělat s lodí do Helsinek. Původní plán byl jet dnes ve 14:30 za 43 EUR. Tou dobou jsem nebyl ani v Kundě. Další loď jede zítra ve 12:00 nebo 14:30. To bych ale si ale vůbec nestihl prohlídnout centrum, nebo bych oběhal pár uliček jako nadmutá koza. A ještě k tomu lístek za 50 nebo 70 EUR. Nakonec jsem se rozhodl nespěchat a jet až v sobotu v poledne za 46 EUR. To se ukázalo jako velmi rozumné rozhodutí.</p>

<p>Po stresující jízdě centrem jsem se uklidnil doušky z IPA Fullers a mohl sepsat další den deníku. Ještě mám pár dní skluz, snad něco stihnu sepsat zítra, když se ty moje kecy tolika lidem líbí. Taky bych rád přidal fotky, jenže spoustu z nich nemám ani stažené do kompu, natož abych si je stihnul prohlídnou, vytřídit, upravit, hodit na web. Prostě nebojte, fotky budou, spousta zajímavých, ale časem. Tak dobrou a zítra celodenní procházka jedním z nejkrásnějších měst Pobaltí.</p>

<p><a href="http://bohumirzamecnik.cz/blog/2014/scandinavia-road-trip-day-09/">Další den</a>.</p>
]]></content>
  </entry>
  
  <entry>
    <title type="html"><![CDATA[Scandinavia Road Trip - Den 7.]]></title>
    <link href="http://bohumirzamecnik.cz/blog/2014/scandinavia-road-trip-day-07/"/>
    <updated>2014-06-11T00:00:00+02:00</updated>
    <id>http://bohumirzamecnik.cz/blog/2014/scandinavia-road-trip-day-07</id>
    <content type="html"><![CDATA[<p>Lotyšsko, Estonsko. Krátké spaní v centru Rigy, zoufalé hledání hajzlíku, hraní si na turistu, ospalá cesta do Estonska.</p>

<!--more-->


<p>Někdy v sedm jsem se vzbudil, spal jsem pět hodin, a chtělo se mi festovně na hajzl. Tak jsem šel hledat nějaké veřejné záchodky, protože hospody byly v sedm ještě zavřené. Nějaké Toi-Toie byly v parku, ale zamčené. Další vyměšovací domeček s čudlíkem na otvírání dvěří byl taky nefunkční. Město od rána žilo a já celý zoufalý cítíl, že mám asi sračku.</p>

<p>Spása se nacházela až v dalším parku, kde konečně jedny krásné hazlíky byly a tak jsem si oddychnul a mohl pokračovat jako spokojený turista prohlídnout si památky. Procházel jsem uličky, fotil pěkné domy, ale když jsem odcházel, uvědomil jsem si, že jsem vlastně nenašel hlavní náměstí s nejhezčími budovami.</p>

<p>Byl jsem dost unavený a říkal jsem si, že si musím někde za Rigou odpočinout a prospat se. To jsem taky na pár místech udělal. Cesta vedla podél moře, takže jsem se mohl i natáhnout na sluníčko a vyhřátý píseček na pláž a odpočívat. Stavil jsem se v Pabaži a Vitrupe. Podle informační se nedaleko pobřeží v moři nachází útes s bujným osídlením mořskými rostlinkami a rybičkami. Voda byla ale studená, že jsem do ní strčil leda tak nohy po kotníky. No druhý důvod byl, že jsem si nechtěl namočil a zasolit iphone. Na pláži krásný jemný píseček a sluníčko svítilo, takže ideální místo natáhnout se a relaxovat.</p>

<p>Někdy kolem páté večer jsem opustil Lotyšsko a vjel do Estonska. Na tacháku bylo nějakých 1600 km. Hned na první pumpě jsem si koupil SIMku značky Elisa, kterou doporučovala wiki. Za 1 EUR bylo skoro neomezené připojení na net na 24h, 1 Mbps a 50 GB FUP. Takže naprostý luxus, to už asi nepotkám. Přehledný návod i v angličtině, vše fungovalo jak na drátkách. Jediné, že SIMka byla ve standardní velikosti a musel jsem ji okrájet nebo ostříhat nůžtičkami na velikost pro iphone.</p>

<p>Večer jsem cestou pobřeží přijel do většího města Pärnu. Odtud je to do hlavního města Talinnu asi 200 km. Ten bych se velmi rád prohlédl, protože má zachovalé středověké staré město a jede mi z něj ferry do Helsinek. Nicméně, aby to nebylo tak jednoduché, rozhodl jsem se, že musím do Kundy. Ne že bych tak hrozně nadržený, cesta člověka dost unaví, ale jestli čtete správně, je tam velké K, a to znamená, že se jedná o město na severu Estonska, které nesmí žádný Čech vynechat. Do Kundy se dá jet přímo vnitrozemím z Pärnu a pak po dálnici na západ do Talinnu.</p>

<p>Tak jsem se vydal na severovýchod. Ráz krajiny se zase trochu změnil. Ale byla fakt malebná, samé bylinky kolem silnice, pastviny, lesy, spíš březové. Na cestě nebylo skoro živáčka a silnice byla luxusní. Ostatně bylo to znát už od té doby, co jsem přejel hranici do Estonska, že silnice jsou takové nějaké dobře postavené a nezničené &ndash; narozdíl od předchozích zemí. Podobně i řidiči tu jezdí tak nějak víc podle předpisů a ohleduplněji. Takže jsem měl silnici většinou jen pro sebe, sluníčko pořád nad obzorem svítilo a jelo se pěkně. Ale věděl jsem, že to po cestě někde musím nechat a jít spát.</p>

<p>Kolem silnice se občas objevovaly hnědé značky se symbolem jako je na klávese CMD na Macu &ndash; jednalo se o památky nebo zajímavá místa. Akorát že byly v estonštině (to už kód v Perlu by byl možná srozumitelnější). Jedno takové hnědé jsem si vybral a nechal to na parkovišti. Od silnice bylo vidět nějakou kamennou stodolu s komínem a čapím hnízdem. Myslel jsem, že to je tam památka. Nicméně proti parkovišti se tyčil u řeky krásný růžový zámeček Laupa. Klidné místo a konečně zas pěkné delší spaní.</p>

<p>Tachák ukazoval 1744 km a za dnešek 264 km. Takže zítra vzhůru na sever do Kundy!</p>

<p><a href="http://bohumirzamecnik.cz/blog/2014/scandinavia-road-trip-day-08/">Další den</a>.</p>
]]></content>
  </entry>
  
  <entry>
    <title type="html"><![CDATA[Scandinavia Road Trip - Den 6.]]></title>
    <link href="http://bohumirzamecnik.cz/blog/2014/scandinavia-road-trip-day-06/"/>
    <updated>2014-06-10T00:00:00+02:00</updated>
    <id>http://bohumirzamecnik.cz/blog/2014/scandinavia-road-trip-day-06</id>
    <content type="html"><![CDATA[<p>Litva, Lotyšsko. Budování silnic v plném proudu, trnitá cesta k datové SIMce, luxusní jezírko a les, Baltské moře a nekonečné pláže Jurmaly, couchsurfingový sraz v Jurmale, co dělá Australský děda v Lotyšsku?</p>

<!--more-->


<p>Konečně trochu víc spánku. Ale chtělo by to vyrazit, než bude parkování placené, protože drobné litasy u sebe nemám. Hurá zpět do města Šiauliai nakoupit trochu zásob a natankovat. Třičtvrtě nádrže, 33 l za cca 150 LVL, tj. 1200 Kč. Spotřeba něco kolem 4,1 l / 100 km.</p>

<p>Dnešním cílem je Riga a okolí a večer couchsurfingový sraz. Ze Šiauliai do Lotyšska to bylo po státovce kousek. Člověk by si hranice pomalu ani nevšiml. Aspoň na něco je dobrá Evropská unie. Další pauzu jsem dal na zříceninách panství Eleja. Prý významné klasicistní šlechtické sídlo s parkem, v I. sv. válce vyhořelo. Aspoň je tu klid na odpočinek a psaní deníku.</p>

<p>I v Loyšsku, podobně jako v Litvě a Polsku, dost budují, takže hlavní státovka byla tak rozkopaná, že místy by lesní cesta byla proti tomu úhledným bulvárem. Ale aspoň až to dostaví, bude se tam jezdit příjemně.</p>

<p>Ráz krajiny se trochu změnil. Najednou víc bříz a takových baculacých křovin. Je pravda, že se mění každou chvíli, ale rozdíly ve složení rostlinstva mezi jednotlivými zeměni jsou trochu cítit.</p>

<p>Po poledni jsem přijel do většího města Jelgavy a na tacháku je nějakých 1400 km. Řekl jsem si, že bude dobré koupit si v každé zemi datovou SIMku a tak jsem ji šel shánět. Kousek vedle bylo nákupní centrum. Dívčina v trafice mi pár balíčkům předplacených SIMek nabídla, jenže popisky byly jen lotyšsky a nikde žádné parametry. Jen na jedné jsem viděl 4 Mb/s, takže asi nějaké připojení k netu tam bude. Koupil jsem ji za 3 éčka, tj. něco přes stovku v českých.</p>

<p>Značka Zelta Zivtina od Tele2. 100 MB + volání, dokonce i microsim pro iPhone 4S, stačilo jen vyloupnout. Uvnitř balíčku byl dokonce i stručný anglický popisek. Tak jsem to šel aktivovat SMSkou. Bohužel ale připojení nefungovalo. Hm, jsem si říkal, to je divné.</p>

<p>Asi tam je potřeba nastavit APN a přihlašovací údaje, ale ty nemám a v balíčku nejsou napsané. Pak jsem si všiml, že v nákupní centru mají free wifi, ale na webu tele2 o APN ani zmínka, natožpak anglická verze. Ani hotline nebyla v angličtině dostupná, i když o ní psali. Ani na <a href="prepaidwithdata.wikia.com/wiki/Latvia">wiki k předplaceným datovým simkám</a> tato značka není popsána. Jediné, co zbývá najít nějaký obchod s mobily a poptat se.</p>

<p>Jeden obchůdek Tele2 byl o pár bloků vedle a dvě slečny tam obsluhovaly pár důchodců. Chvíli jsem počkal ve frontě a pak jedna slečna začala zkoumat, jak to rozchodit. Shodli jsme se, že to musí být to APN. Nakonec se povedlo, internet fičel a já mohl pokračovat.</p>

<p>Pokračoval jsem nikoliv přímo do Rigy, ale na sever na Jurmalu, což je prý vyhlášené plážové středisko. Jel jsem skrz národní park a jedno místo v lese vedle odpočívadla bylo vyložené luxusní. Borový les, borůvčí, jezírko, traviny, do toho sluníčko. Tak jsem si tam chvíli odpočinul.</p>

<p>Vjezd do Jurmaly je dlouhý jako Lovosice. Všude staré dřevěné domy v lázeňské módě. Cítil jsem se jak někde v Karlových Varech. Kolem pobřeží se tvoří duny a na nich rostou borovice. Našel jsem si svoje místečko kousek od pláže a vyrazil na ni. Po schodech cestičkou přes dunu a přede mnou se otevřel pohled na nekonečné pláže Jurmaly.</p>

<p>Asi poprvé jsem viděl Baltské moře. Na pláži jemný světlý píseček a v něm chomáče travin. Od moře vál hodně čerstvý vítr a hnal zrníčka písku po pláži, takže ta měnila odstíny béžové jako chobotnice. Osvěžil jsem si nohy, ale na koupání jsem to moc neviděl. Voda úplně teplá nebyla. Tak jsem se tam chvíli plácal, odpočíval a hlavně fotil. Fakt příjemné místo.</p>

<p>Ale dnešním cílem byla Riga, konkrétně couchsurfingový sraz. Když jsem odjížděl z Jurmaly už začínal. Do Rigy je to po státovce půl hodiny a je to někde v centru. Zjistil jsem ale, že do starého města se nedá zajet, leda bych měl nějaký placený permit, tak to stačí nechat někde v blízkých ulicích. Přijel jsem krátce po osmé a od osmi večer do osmi ráno je parkování zadarmo, takže pohoda. Parkovací automaty byly jen na karty, ale bohužel jen s lotyšskými popiskami. Tachák ukazoval 1480 km a za dnešek 180 km, spotřeba se drží kolem 4,1. Připadá mi, že Litevský diesel žere lehoučce víc, než Shell FuelSave.</p>

<p>Vydal jsem se tedy pěšky do centra na sraz. Mělo to být na nějakém náměstí v open-air hospodě. Na jedno takové jsem dorazil, ale nikde žádný velký hlouček. Podle mapy jsem ale viděl, že musím ještě kousek dál a další náměstí. Tam to opravdu bylo. Minimálně tak 20 lidí. Stejně tolik měly u baru píp s různými pivy. Škoda, že jsem řídil, jinak bych si dal. Říkal jsem si, že na noc buď seženu couch hosta, nebo to zaparkuju někde mimo centrum.</p>

<p>Na srazu jsem pokecal s mnoha zajímavými lidmi. Třeba mě překvapil skoro šedesátiletý vitální chlapík z Austrálie, který projezdil skoro celý svět a nyní žije v Lotyšsku a píše ebooky. Říkal spoustu moudrých slov a místy jsem si připadal, že poslouchám Čtyři dohody v podání Jaroslava Duška. I tam bylo spousta místních a lidí z celé Evropy. Celkově zajímavé povídání.</p>

<p>No jenže, když jsem se vrátil byly dvě v noci, byla kosa, na obzoru ještě trochu světlo a už se mi nikam jezdil nechtělo, jak jsem byl unavený. Tak jsem prostě přespal v té ulici, kde jsem parkoval. Byla celkem prázdná, jen když jsem šel připravoval v zadu spaní, přímo vedle mě si stoupnul taxikář. Za chvíli ale odjel a já mohl klidně spát. Plán byl, že od osmi si koupím parkovací lístek a půjdu se podívat do staré Rigy.</p>

<p><a href="http://bohumirzamecnik.cz/blog/2014/scandinavia-road-trip-day-07/">Další den</a>.</p>
]]></content>
  </entry>
  
</feed>
